Title ОБНОВЕНА Скоростта на вятъра във Враца достига до над 120 км/ч, постъпили са десетки сигнали за нанесени щети, съобщи Общината:
За последните няколко часа в Община Враца са постъпили десетки сигнали за паднали клони и дървета в града, за увредени съоръжения и скъсани кабели от въздушната мрежа. Това съобщават на страницата си във Фейсбук от Общината. Оттам допълват, че скоростта на вятъра е достигнала 120 км/ч. По данни към 22:00 часа има частично прекъсване на електрическото захранване в голяма част от населените места в общината. 
Кризисният щаб на местната администрация координира работата на екипите на „Пожарна безопасност и защита на населението“ и общинското предприятие “БКС”. Аварийните групи са на терен и ще продължат работа през цялата нощ, посочват от общинската администрация. Предоставен е и телефон, на който жителите на общината могат да подават сигнали за проблеми, причинени от бурята. 
В четири населени места от община Враца частично е спряло електрозахранването, съобщиха за БТА от пресцентъра на Общината. В селата Бистрец, Горно Пещене, Тишевица и Веслец са засегнати по три-четири улици, които са без ток. ЕРМ Запад са уведомени за създалата се ситуация. 
От 20:30 до 23:30 часа на дежурния телефон в Община Враца са получени над 40 сигнала. Те са основно за паднали дървета върху автомобили или върху пътното платно. 
Жълт и оранжев код за силен вятър от юг-югозапад в страната издадоха за днес и за утре от Националния институт по метеорология и хидрология.  Очакват се пориви на вятъра от около и над 22-24 метра в секунда. 
 
/МК/

Title Треньорът на Левски Николай Желязков: "Фантастичен мач на Антов, отборът израства с такива мачове":
Треньорът на волейболния шампион Левски Николай Желязков остана доволен от представянето на отбора си въпреки втората поредна загуба в Шампионската лига - този път от германския Люнебург с 1:3.
"Мисля, че можем да бъдем доволни от представянето на отбора. Момчетата се бориха за всяка точка. Да, не играхме добре във втория гейм, но бяхме на високо ниво в първия, третия и четвъртия. За съжаление не успяхме да спечелим в третия гейм, но тази разлика от две точки идва и от липса на опит. Това са млади момчетата, повечето от тях играят за първи път в Шампионска лига", каза Желязков.
"Трябва да отбележим фантастичното представяне на Вени Антов, феноменален беше. Може само да ме радва, че е постоянен. Националният отбор има нужда от силен диагонал и той дава аргументи да бъде водеща фигура за България", добави треньорът.
"Загубихме с малко, но понякога малко е много. Но не паднахме от слаб отбор, напротив. Мисля, че можем да извадим само позитива от този мач. Може би в решителните моменти техните играчи показаха по-голяма индивидуална класа. Важен елемент е и сервисът. В България това не се забелязва, но проличава в мачове като този в Полша или днес. Разбираме колко още трябва да работим върху този елемент, да минимизираме грешките, да го стабилизираме", анализира той.
"За успех ни липсваше опит, а по-късата ни скамейка. Юлиус Фиркал е болен, можеше да помогне в някои моменти. Скримов получи проблеми още във втория гейм, но нямах алтернатива. Сменихме го, той има крампи на прасеца. Мисля, че класирането не е важно в този момент, трябва да се съсредоточим върху играта. Имаше много позитиви, много хубави разигравания на високо ниво. Отборът само израства с такива мачове. Това беше идеята да участваме с тези момчета в Шампионската лига. Ако играем постоянно тук, ще имаме опит да не правим някои грешки", завърши Желязков. 
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ПТИ: Индия с нетърпение очаква задълбочаването на двустранното сътрудничество с Карибската общност, заяви Нарендра Моди в Гвиана:
Индийският премиер Нарендра Моди заяви, че с нетърпение очаква задълбочаването на двустранното сътрудничество между Делхи и Карибската общност в различни сектори, предаде индийската новинарска агенция ПТИ.
Моди днес пристигна в Гвиана, като това е първата визита на индийски държавен ръководител в островната страна от повече от 50 години. Моди ще участва във втората среща на върха на формата Индия - Карибска общност, на която се очаква да бъдат поети ангажименти, свързани с укрепването на връзките в сферата на икономиката, селското стопанство, продоволствената сигурност, фармацевтиката и науката и иновациите.
Последната среща между лидерите на Карибската общност и индийския премиер се състоя през 2019 г. в кулоарите на 74-ата сесия на Общото събрание на ООН. Тогава бяха обсъдени условията за сътрудничество в областта на възобновяемата енергия и изменението на климата и отпускането на индийски кредити в размер на 150 милиона щатски долара.
Моди днес беше посрещнат на летището от президента на Гвиана Ирфан Али, премиера Марк Антъни Филипс и редица министри. По-късно към тях се присъединиха и премиерите на Гренада и Барбадос – Дийкън Мичъл и Миа Мотли.
На Моди беше връчен и "Ключът на град Джорджтаун" като символ на добрите отношения между Индия и Гвиана.
Президентът Али заяви, че за него е удоволствие да представи Моди пред няколко лидери на държави от Карибската общност, които пристигнаха в Джорджтаун за участие във втората среща на върха с Индия. Али отбеляза, че Моди е имал възможността да се срещне и с представители на индийската диаспора в Гвиана.
"Тази визита е доказателство за трайното партньорство между Гвиана и Индия и съм убеден, че тя ще допринесе за още по-тясно сътрудничество в бъдеще", каза още президентът.
Преди да пристигне в Гвиана, Моди участва в срещата на върха на Г-20 в Бразилия. В кулоарите на форума в Рио де Жанейро той разговаря със световни лидери, сред които президентът на САЩ Джо Байдън, френският държавен глава Еманюел Макрон и британският премиер Киър Стармър.
Преди това Моди бе в Нигерия за двустранни преговори с президента Бола Тинубу.
(Тази информация се разпространява по споразумение между БТА и ПТИ)
/ДИ/

Title Скоростта на вятъра във Враца достига до над 120 км/ч, постъпили са десетки сигнали за нанесени щети, съобщи Общината:
За последните няколко часа в Община Враца са постъпили десетки сигнали за паднали клони и дървета в града, за увредени съоръжения и скъсани кабели от въздушната мрежа. Това съобщават на страницата си във Фейсбук от Общината. Оттам допълват, че скоростта на вятъра е достигнала 120 км/ч. По данни към 22:00 часа има частично прекъсване на електрическото захранване в голяма част от населените места в общината. 
Кризисният щаб на местната администрация координира работата на екипите на „Пожарна безопасност и защита на населението“ и общинското предприятие “БКС”. Аварийните групи са на терен и ще продължат работа през цялата нощ, посочват от общинската администрация. Предоставен е и телефон, на който жителите на общината могат да подават сигнали за проблеми, причинени от бурята. 
Жълт и оранжев код за силен вятър от юг-югозапад в страната издадоха за днес и за утре от Националния институт по метеорология и хидрология.  Очакват се пориви на вятъра от около и над 22-24 метра в секунда. 
/МК/

Title Зеленски призова сънародниците си да не се поддават на паника на фона на засилващи се опасения от ескалация:
Украинският президент Володимир Зеленски призова сънародниците си да не се поддават на паника след ден на изострено напрежение в страната, предаде ДПА.
Зеленски отправи този призив на фона на затварянето на няколко посолства в Киев поради опасения от непосредствена заплаха за голяма руска въздушна атака.
Имаме побъркан съсед. Днес, на 1001-ия ден от пълномащабна война, Русия е точно толкова побъркана, колкото беше на 1000-ия ден и на 24 февруари (2022 г. - бел. ред.). Днешното информационно нагнетяване, някои панически съобщения, които бяха изпратени – всичко това само помага на Русия", каза във вечерното си видеообръщение Зеленски, цитиран от Укринформ.
Много хора в Украйна са все по-обезпокоени, че Русия може да ескалира войната, след като Украйна използва, както се твърди в съобщения, западни ракети с голям обсег за нанасяне на удари на руска територия, отбелязва ДПА.
 


/ДИ/

Title ФНА: Филипините ще работят за укрепване на отношенията със САЩ при управлението на новоизбрания президент Доналд Тръмп:
Разговорът между филипинския президент Фердинанд Маркос-младши и новоизбрания президент на САЩ Доналд Тръмп е сигнал за "положителната динамика и траектория" на връзките между Филипините и САЩ, съобщи филипинското външно министерство, цитирано от Филипинската новинарска агенция (ФНА).
Филипинското външно министерство приветства разговора и потвърди ангажимента на Филипините да работят със САЩ под ръководството на администрацията на Тръмп за укрепване на отношенията на двете държави.
"САЩ остават важен съюзник, партньор и приятел на Филипините. Нямаме търпение да започнем работа с администрацията на Тръмп, за да гарантираме, че отношенията между Филипините и САЩ ще останат стабилни и ще се възползват от продължаващата положителна динамика в сътрудничеството в областта на сигурността и отбраната, икономическото партньорство, както и по-широкото и задълбочено ангажиране в други области от взаимен интерес", се казва в съобщение на министерството.
Филипинският президент вчера поздрави Тръмп по телефона за избирането му за президент на САЩ.
В хода на разговора Тръмп и Маркос-младши обсъдиха стабилния съюз между двете държави, като филипинският президент изтъкна неизменното желание на Филипините да укрепят отношенията си със САЩ.
В разговора беше изтъкната и положителната роля на филипино-американците в американското общество, включително при неотдавнашното успешно и мирно провеждане на изборите в САЩ.
(Тази информация се разпространява по споразумение между БТА и ФНА)
/ДИ/

Title За мен и целия ми екип е невероятно удоволствие да бъдем във вашия град, каза Лили Иванова пред многобройната публика на концерта в град Сандански тази вечер:
Вечните хитове на Лили Иванова огласиха тази вечер Сандански. Точно в 20:00 часа в препълнената зала на Дома на културата примата на българската естрада беше посрещната от своите почитатели с бурни аплодисменти. 
"За мен и целия ми екип е невероятно удоволствие да бъдем във вашия град", каза Лили Иванова пред многобройната публика. Заедно с нея на сцената в Сандански тази вечер бяха музикантите от LI Orchestra - Ангел Дюлгеров (китари, цигулка), Орлин Цветанов (цигулка), Огнян Енев (пиано, тромпет, саксофон), Иван Йорданов-Чери (китари), Росен Ватев (ударни,перкусии), Христо Михалков (бас китара), LaTiDa (бек вокали).  
Сред зрителите на концерта бяха Елка Димитрова от Златоград и Магдалена Иванова от Пловдив. Те посещават Сандански специално, за да видят на живо легендата Лили Иванова. "Решихме да дойдем в град Сандански и да бъдем зрители на концерта на Лили Иванова. Ние сме отседнали с каравана в местността Рупите, а билетите за концерта купихме на 27 април", каза за БТА Магдалена Иванова. "Обичаме всички песни на примата. Радвам се, че ще бъдем зрители на концерта ѝ и ще я видим на живо", допълни Елка Димитрова.
За своите почитатели тази вечер Лили Иванова изпя любими на поколения хитове, като представи и свои по-нови изпълнения. Концертът започна с изпълнение на песните „Чуй душата ми“, „Искам те“, „Сълза“. Гостите на концерта аплодираха бурно примата на българската естрада и изпълниха с нея любимите на всички „Детелини“ и „Щурче“.  Публиката извика на бис певицата два пъти, а тя изпълни песните „Камино“ и „Ветрове“. 
Сандански е последният град от турнето на Лили Иванова в страната. "Този концерт е сам по себе си по-специален, защото с него се закрива турнето в страната. Остава големият концерт на 14 декември в София", каза за БТА Николай Недеков - асистент и мениджър на Лили Иванова.
Последният концерт на примата в Сандански е бил през 2022 година, отново в културния дом в града. 
Турнето на Лили Иванова премина през 19 града, а неговата кулминация ще бъде на 14 декември в „Арена 8888 София“. Тогава феновете ще имат възможност за първи път да гледат събитието на живо, в реално време, независимо къде се намират. Закупилите виртуален билет ще могат да се насладят на концерта от телефон, таблет, лаптоп или телевизор, в рамките на 48 часа от началото му.
Медийни партньори са Българската телеграфна агенция, Дарик радио, BG радио, 24 часа и Епицентър. 
 
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Италия ще налага по-тежки наказания на шофьорите, които нарушават правилата за движение:
Италия увеличава глобите и наказанията при нарушения на правилата за движение по пътищата, в опит да намали големия брой пътнотранспортни произшествия, при които миналата година са загинали над 3000 души, предаде ДПА.
Сенатът (горната камара на парламента) днес одобри промени на Закона за движение по пътищата, предложени от дясното правителство на министър-председателката Джорджа Мелони.
Особено тежки наказания се предвиждат за шофьорите, които управляват пътни превозни средства под въздействието на алкохол и наркотици.
В Италия максимално допустимото количество алкохол в кръвта зад волана е 0,5 промила. Лицата, които бъдат хванати да шофират след употреба на алкохол в количества, надхвърлящи тази граница, могат да бъдат глобени с до 2000 евро и да им бъде отнета шофьорската книжка за срок до шест месеца. Наказанията стават двойно по-тежки, ако алкохолът в кръвта е между 0,8 и 1,5 промила, а при по-големи количества може да бъде наложена и присъда до 6 месеца лишаване от свобода.
В бъдеще няма да има никаква толерантност към хората, които шофират след употребата на наркотици. Всеки заловен в подобно провинение може да остане без шофьорска книжка за срок до три години.
Затягат се и наказанията срещу използването на мобилни телефони по време на шофиране. Лицата, които държат устройствата си в ръка, за да си говорят или чатят, докато шофират, могат да бъдат глобявани с до 1000 евро. В случай на повторно нарушение глобата се увеличава на 1400 евро и отнемане на шофьорската книжка за срок до три месеца. Ако използването на мобилен телефон е довело до пътен инцидент, свидетелството за правоспособност за управление на МПС на провинилия се шофьор може да бъде отнемано за двойно по-дълъг срок.
Нарушенията, свързани с превишаване на скоростта, също ще бъдат санкционирани и наказвани по-строго от всякога. Ако ограничението на скоростта бъде превишено с повече от 10 км/ч, се предвиждат санкции в размер до почти 700 евро.
Глобите могат да надхвърлят 880 евро, ако това нарушение се повтори на територията на един град или в рамките на една година. При подобни случаи новият закон предвижда и отнемане на шофьорската книжка за срок от 15 до 30 дни.
/ПГ/

Title Президентът на САЩ Джо Байдън навърши 82 години и стана най-възрастният държавен глава в историята на страната:
Президентът на САЩ Джо Байдън навърши 82 години. Това е възраст, която никога досега не е достигана от действащ държавен глава, предаде Ройтерс.
Семейството, приятелите и колегите, включително първата дама Джил Байдън и бившият президент Барак Обама, поздравиха Байдън в социалните мрежи.
„Честит рожден ден на моя скъп приятел и наш невероятен президент, Джо Байдън“, написа вицепрезидентката Камала Харис в социалната мрежа „Екс“.
Байдън се оттегли от президентските избори през юли 2024 г. отчасти заради убеждението на избирателите, че е твърде възрастен. Появиха се и съмнения за психическата му годност след колебливото му представяне в предизборния му дебат с Доналд Тръмп през юни, посочва Ройтерс.
78-годишният Тръмп победи кандидатката на Демократическата партия за президент Камала Харис на изборите на 5 ноември. Предвижда се Тръмп да надмине възрастовия рекорд на Байдън през следващия си мандат. Новоизбраният президент ще бъде на 82 години и седем месеца по време на предаването на властта през 2029 г.
Преди това Роналд Рейгън държеше рекорда за най-възрастен действащ президент, завършвайки втория си четиригодишен мандат на 77 години.
/ПГ/

Title Полският нападател на Ювентус Аркадиуш Милик е получил разрешение да поднови тренировки:
Полският нападател на Ювентус Аркадиуш Милик е получил разрешение да поднови тренировки след операцията на коляното, която претърпя, съобщават италианските издания Tuttomercatoweb и Il Messaggero.
30-годишният Милик е преминал нови прегледи в клиника в Рим, където бе извършена и операцията на коляното му през октомври.
Резултатът от поредните тестове и разрешението футболистът да поднови леки тренировки.
Полякът все още ще се нуждае от три до четири седмици преди да се завърне на терена, но засега възстановяването му върви по-бързо от първоначалните прогнози.
Очава се той да може да се включи към отборните занимания в средата на декември и евентуално да се появи на терена през януари.
/КМ/

Title Международният наказателен съд осъди ислямист от Мали на 10 г. затвор:
Международният наказателен съд (МНС) днес осъди ислямист на Мали, обвинен в сериозни военни престъпления и престъпления срещу човечеството, на 10 г. затвор, предаде ДПА.
През юни съдът призна 46-годишния мъж за виновен в престъпления, включващи изтезания, осакатяване и преследване. Прокуратурата беше поискала 22 години затвор.
В периода 2012–2013 г. Ал Хасан Аг Абдул Азиз Аг Мохамед Аг Махмуд е бил един от ръководителите на религиозната полиция на бунтовниците от "Ансар ад Дин", съюзници на терористичната групировка "Ал Каида".
"Ансар ад Дин" пое контрола върху историческия пустинен град Тимбукту през 2012 г. Жените и момичетата пострадаха особено силно от терористичния режим.
Обвиняемият е изпълнявал решения на ислямистки съд, които са били постановени без надлежна съдебна процедура. Провинения като тютюнопушене или консумация на алкохол са били наказвани с публично бичуване, а на заподозрени в кражба са били отрязвани ръцете до китките.
Обвиняемият беше признат за невинен по обвиненията в сексуално поробване и изнасилване. Освен това съдиите прецениха, че няма достатъчно доказателства за обвиненията в разрушаване на исторически сгради.
Мъжът, облечен в традиционна бяла роба и бял тюрбан, днес невъзмутимо изслуша присъдата си. Той се предаде на съда през 2018 г. Магистратите приспаднаха от присъдата времето, което обвиняемият е прекарал в следствения арест.
Прокурорът и защитата могат да обжалват днешното съдебно решение, което не е окончателно.
/ПГ/

Title Левски спечели първия гейм, но загуби от германския Люнебург в Шампионската лига по волейбол:
Волейболният шампион Левски отстъпи пред германския Люнебург с 1:3 (28:26, 15:25, 24:26, 21:25) в първото си домакинство в Група 4 на Шампионската лига. "Сините" спечелиха драматично първата част, отстъпиха във втората с разлика. Тимът на Николай Желязков имаше геймбол и в третата, но пропусна и загуби. В четвъртия гейм гостите бяха по-концентрирани в решаващите моменти. 
Това бе втора загуба на "сините", след като преди седмица паднаха от полския фаворит в групата Ястжембски с 0:3.
Мачът бе изгледан от селекционера на националния отбор Джанлоренцо Бленджини, както и от президента на федерацията Любомир Ганев. Зала "Левски София" бе почти пълна, като на трибуните имаше и десетина привърженици на гостите. 
Левски започна срещата в състав: Светослав Гоцев, Тодор Скримов, Владимир Гърков, Стоил Палев, Ливан Осория, Венислав Анто, и либеро Дамян Колев. 
Първата точка в мача бе за Люнебург след атака на Катарзински, но Тодор Скримов бързо изравни с мощно забиване през центъра. Гостите поведоха с 3:1 след блокада срещу капитана Гоцев. "Сините" намалиха разликата с тройна блокада. Домакините не си позволяваха да изостанат и намалиха до 7:8, но германците се измъкнаха след труден сервис на Скримов, а след това натрупаха аванс при 7:10, което предизвика първо прекъсване от треньора Николай Желязков. То дойде в добър момент, тъй като Левски направи две поредни точки, макар че гостите поискаха видео чек за докосване на мрежата. Блокада на Гоцев доведе до равенство - 11:11, а нови две блокади и аванс на "сините" при 14:12 и прекъсване на гостите от треньора им Щефан Хюбнер. Серията при сервис на Гърков продължи с нови две точки и поредно прекъсване за германците. Левски продължи да поддържа разликата от четири точки след грешка от сервис на Зимон Торви. Гостите започнаха да рискуват повече от начален удар и да бъркат повече с напредването на частта. При 21:19 Желязков поиска второ прекъсване, за да даде тактически указания. При 22:21 от Люнебург спечелиха важен видео чек за липса на блокада и изравниха. След това бе отсъдено докосване на мрежата от германците и Левски отново поведе. Геймбол за "сините" при 24:23 бе спасен от атака в блокадата и аут на норвежеца Оскар Еспеланд. Люнебург стигна до точка за спечелване на частта при 25:24, но Левски се защити в тази дълга част. Домакините спечелиха първата част с поредна успешна блокада на капитана Светослав Гоцев за 28:26. 
Първата три точки във втория гейм бяха за Люнебург след грешка при посрещането,  дълго разиграване и ас от сервис. Германците продължиха да увеличават преднината си до 5:1, което предизвика прекъсване за Желязков. Гостите продължиха да затрудняват със сервис и поведоха с 11:4. След две блокади на Гоцев разликата бе намалена. Треньорът на "сините" поиска второ прекъсване, когато преднината на съперника бе вече 15:7. Левски намали при 14:20, но разликата все още беше голяма. Люнебург стигна до геймбол след грешка при посрещане на сервис на капитана Тео Мовинкел, а след това германците затвориха частта с успешна блокада за 25:15. 
Третият гейм започна с размяна на точки за 3:3. Левски отвори първи разлика при 7:4 след атака на Антов и Осория, което доведе до прекъсване за гостите. Германците обаче се върнаха с ас от сервис на Торви. Последваха три поредни аса на Венислав Антов за 11:6 и ново прекъсване за гостите. Германците намалиха до 10:11 след ас на Майкъл Райт, което накара Желязков да поиска прекъсване, а след него американецът сбърка началния си удар. Люнебург изравни при 17:17. Левски отново се откъсна с две точки след атака през центъра и успешна блокада на Ливан Осория. Съперникът отново изравни, а и поведе след двойна блокада, което предизвика прекъсване за "сините". При 21:21 Костадин Козелов се появи на мястото на Осория, за да изпълни сервис, но германците отново поведоха. Левски стигна до геймбол с успешна блокада. Следващият геймбол бе за Люнебург след атака на Катарзински, а след това и гостите имаха късмет, като при сервис на Еспаланд топката срещна мрежата и падна в полето на домакините - 26:24. 
В четвъртата част първата точка бе за Левски след дълго разиграване, а дойде и втора при атака на Люнебург в аут. След ас на Антов домакините поведоха с 6:3, а треньорът на гостите Хюбнер взе прекъсване. Гостите изравниха при 7:7 след ас на Торви. След това германците излязоха напред с атака на Мовинкел. Играта вървеше точка за точка. Люнебург отвори разлика при 15:13 след успешна блокада срещу Скримов. Николай Желязков поиска прекъсване на играта. След изпълнение на сервис Скримов получи болка и бе сменен от Петьо Иванов. В края на мача "сините" нямаха късмет и при сервисите на Гърков, които падаха близо до крайната линия, но в аут. Желязков ползва прекъсване отново при 17:21, след като гостите спечелиха видео чек. Хубнер също поиска прекъсване за германците, след като Левски съкрати разликата до 20:22. Гостите стигнаха до мачбол при сервис на капитана Мовинкел. Левски намали, но след това Петьо Иванов стреля в мрежата от сервис и мачът приключи. 
Най-резултатен в мача бе диагоналът на Левски Венислав Антов, който завърши със забележителните  28 точки. Владимир Гърков помогна с 12, а капитанът Гоцев реализира 11, от които седем успешни блокади. 
Левски ще изиграе следващия си домакински мач срещу френския Шомон в София на 4 декември. 
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Литературният проект „Пощенска кутия за приказки“ гостува тази вечер в Пазарджик:
Стотици гледаха литературния проект „Пощенска кутия за приказки“ в Пазарджик тази вечер. Събитието се състоя в Голяма зала на Драматично - куклен театър "Константин Величков".
За първи път форматът гостува в града, като в него освен Антоан Петров, Димитър Калбуров, Ваня Щерева, Димитър Банекин, Цветелина Цекова, участва и актрисата от пазарджишкия театър Людмила Даскалова.
Беше едно много приятно изживяване. Радвам се, че успях да си закупя билет, защото определено си заслужаваше, каза Мони Георгиева, която беше сред посетителите на проекта. 
 „Пощенска кутия за приказки“ е литературен проект, създаден от Гери Турийска. Той започва през 2010 г. Всеки месец любители на късия разказ изпращат писма по зададена тема. Десет от историите се селектират и прочитат на живо. С текст може да участва всеки, като единственото изискване към авторите е да се вместят в три страници. Избраните произведения се прочитат от популярни личности — журналисти, писатели, музиканти, артисти и други.
Литературният проект гостува в испанския град Валенсия на 1 ноември. 
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Три победи за българските състезатели в първия ден на международния турнир по бадминтон в Бахрейн:
Христомира Поповска и Стефани Стоева се класираха за четвъртфиналите при жените, а Илиян Стойнов постигна победа при мъжете в първия ден на международния турнир по бадминтон "International Series" в Манама (Бахрейн).
Поставената под номер 1 Поповска елиминира Ананя Правин (Индия) с 21:19, 18:21, 21:14 за 53 минути. Следващата й съперничка ще бъде японката Нанами Сомея.
Четвъртата в схемата Стефани Стоева надделя над квалификантката Рашми Мудалидже (Шри Ланка) с 26:24, 21:11 за 34 минути и за място на полуфиналите ще срещне Шиори Ебихара (Япония).
Илиян Стойнов, осми поставен, елиминира квалификанта Судхеран (Бахрейн) с 21:4, 21:8 за 18 минути и утре ще играе с Атул Джон Матю (Индия).
На двойки жени Стефани Стоева и Габриела Стоева (номер 1 в схемата), на двойки мъже Иван Русев и Илиян Стойнов (номер 1) и на смесени двойки Габриела Стоева и Иван Панев (номер 2) ще започнат директно от четвъртфиналите.
/ИК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title "Хамас": Няма да има сделка за размяна на заложници срещу затворници, докато Израел не сложи край на войната в Газа:
Изпълняващият длъжността ръководител на "Хамас" Халил ал Хая заяви в интервю за телевизия "Ал Акса", че няма да има сделка с Израел за размяна на заложници срещу затворници, докато не бъде сложен край на войната в ивицата Газа, предаде Ройтерс.
"Защо ѝ е на съпротивата и по-конкретно на "Хамас" да връща затворници (заложници), ако не се сложи край на агресията" запита Хая. "Как може един вменяем или невменяем човек да загуби силната карта, с която разполага, докато войната продължава", допълни той.
"Не може да има размяна на пленници, докато не се сложи край на войната", подчерта Хая, който ръководи екипа на "Хамас", участващ в преговорите с посредничеството на Катар и Египет. Той обвини израелския премиер Бенямин Нетаняху за липсата на напредък в усилията за сключването на споразумение. Нетаняху от своя страна хвърля вината за задънената улица, до която стигнаха преговорите, върху "Хамас".
"В момента се осъществяват контакти с някои страни и посредници, за да се подновят преговорите. Ние сме готови да продължим с тези усилия, но е по-важно да видим истинска воля от страна на окупацията да се сложи край на агресията", посочи Хая.
"Реалността доказва, че Нетаняху е този, който подрива процеса", допълни лидерът на "Хамас".
Нетаняху, който вчера посети Газа, заяви, че "Хамас" няма да може да управлява палестинския анклав след края на войната и че Израел е унищожил военния капацитет на ислямистката групировка.
Освен това премиерът посочи, че Израел не се е отказал от опитите си да открие оставащите в плен 101 заложници и изрази увереност, че те все още са в анклава. Нетаняху предложи и награда от 5 млн. евро за връщането на всеки един от тях.
 
/ПГ/

Title Босненският баскетболист Джанан Муса ще играе за националния тим на родината си в евроквалификациите:
Джанан Муса ще се завърне на терена след възстановяването си от контузия на глезена и ще се присъедини към националния отбор на родината си за предстоящите срещи от европейските квалификации, съобщиха от баскетболната федерация на Босна и Херцеговина.
Босненският национален отбор ще се изправи срещу Хърватия като гост в четвъртък и ще посрещне същия съперник в неделя, когато се очаква Муса да направи завръщането си.
Джанан Муса първо ще бъде на разположение за своя Реал Мадрид в двубоя с АЛБА Берлин от Евролигата. Той е извън игра от 29 октомври.
През настоящия сезон в Евролигата босненецът записа средно 13.8 точки, 2.2 борби и 2.2 асистенции.
В испанското първенство, преди контузията си, Муса имаше средни показатели от 11.6 точки, 3.6 борби и 1 асистенция.
/КМ/

Title Благотворителен концерт събра на една сцена в Разград любители на изкуството от различни възрасти:
Благотворителен концерт под наслов „За Поля – с любов“ събра на една сцена в Разград любители на изкуството от различни възрасти. Проявата,  организирана от Капанския ансамбъл, бе в подкрепа на Павлина Стоева, която се бори с тежко заболяване. Залата на Общинския културен център се препълни с жители на Разград, дошли да съпреживеят магията на музиката и танца, и да станат съпричастни към съдбата на Поля, която от 25 години е част от Капанския ансамбъл.
В концерт-спектакъла се включиха артистите от Капанския ансамбъл и формациите към него - Средношколската танцова формация „Лудогорска младост“ и Детския танцов ансамбъл „Лудогорче“. Участваха още Средношколският танцов състав при Народно читалище „Напредък – 1901“ и танцьорите от Детския танцов състав „Гецовлийчета“ при Народно читалище „Просвета - 1883“ в Гецово. За да подадат ръка на Поля на сцената се качиха също ветераните от Детския танцов ансамбъл „Лудогорче“ и Капанския ансамбъл. Своя принос за каузата дадоха и момичетата и момчетата от Танцовия състав “Елбетица“ към Детска танцова школа „Хорце“ при Центъра за работа с деца, възпитаниците на Диана Атанасова от Танцова формация "К-pop" към Центъра за работа с деца, както и малките таланти Йолина Петрова, Мартина Матева и Ренета Петрова от Музикалната школа „Илия Бърнев“. Посланието си за кураж на танцьорката от Капанския ансамбъл подари и Виктория Благоева, участничка в "Гласът на България".
Средствата от продадените благотворителни билети за концерта са в размер на 7530 лв., а в кутията за дарения са събрани 3210 лв. Федерацията на жените в Разград също се включиха в каузата със сумата от 1000 лв., обявиха в края на благотворителния концерт организаторите. От свое име и от името на Павлина Стоева, те благодариха за съпричастността и човечността на всички участници. Благодарност бе изказана и на публиката, както и на всички анонимни дарители, откликнали на зова за подкрепа. Думи на признателност бяха отправени също към инициаторите на концерта – Емилия Ганчева – Пенчева и Румен Иванов, подели инициативата да съберат на една сцена творческата енергия на Разград за добрата кауза. Поклон и респект бяха изразени и към директора на Капанския ансамбъл Светослав Стойчев, ангажирал се с организирането на спектакъла, както и към техническите служби на Театрално-музикалния и филхармоничен център за безвъзмездната им работа.  
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Лия Каратанчева стартира с победа на сингъл на турнир по тенис в САЩ:
Лия Каратанчева се класира за втория кръг на сингъл на турнира по тенис на клей в Бока Рейтън (САЩ) с награден фонд 40 хиляди долара.
Българката победи "щастливата губеща" от квалификациите Кайла Муур (САЩ) с 6:0, 6:4 за 86 минути.
Каратанчева не даде нито гейм на съперничката си в първия сет, а във втората част преодоля пасив от 2:4 и със серия от четири поредни гейма стигна до крайния успех.
На двойки Лия Каратанчева и Алекса Каратанчева загубиха миналата нощ от Риан Нюборн (САЩ) и Таиса Грана Педрети (Бразилия) с 6:1, 4:6, 8:10.
В турнира участва още една българка - Диа Евтимова, която записа победа и загуба в квалификациите на сингъл, а на двойки ще играе в тандем с Киара Хардинг (САЩ).
/ИК/

Title Група руски лекари осъдиха „срамната“ присъда на педиатърка за предполагаеми коментари относно войната в Украйна:
Група руски лекари се обърнаха към президента Владимир Путин относно „срамното“ осъждане на 68-годишната педиатърка Надежда Буянова заради коментари, които се твърди, че тя е направила за войната в Украйна, предаде Ройтерс.
Буянова беше осъдена миналата седмица на пет години и половина в затворническа колония, след като майката на един от пациентите ѝ публично я е разкритикувала в интернет.
Десетина медицински служители направиха видеообръщение към руския президент чрез уебсайта на „Ехо“ (Echo) – независима руска радиостанция в изгнание, с искане за освобождаване на Буянова.
Лекарите във видеозаписа описаха решението на съда като „безсрамно беззаконие и жестокост“. Според тях осъждането е непропорционално тежко дори и за „пресилените обвинения“ срещу Буянова.
„Настояваме за незабавното слагане на край на тази безсрамна процедура и освобождаването на Надежда Фьодоровна Буянова“, казва един от лекарите във видеоклипа, цитиран от Ройтерс.
Кремъл отказа да коментира делото на Буянова или тенденцията за увеличаващия се брой руснаци, които доносничат срещу свои съграждани във връзка с войната, уточни Ройтерс.
Според критици тази практиката помага на властите да открият заподозрени „вътрешни врагове“.
Руската група за защита на правата на човека „ОВД-Инфо“ съобщава за 21 подобни съдебни процеси, откакто войната в Украйна започна през февруари 2022 г.
Делото срещу Буянова беше заведено през февруари лично от ръководителя на Следствения комитет на Русия. Той бе сезиран от майката на седемгодишно момче, която го е завела на преглед при Буянова в нейната клиника. Бащата на момчето, с когото жената е разведена, бил убит на фронта в Украйна.
Жената, Анастасия Акиншина, записала видеоклип, в който казва, че Буянова е споменала бащата на детето ѝ като „законна цел за Украйна“. Видеото е било публикувано от канала „Маш“ в социалната мрежа „Телеграм“, който има над 3 млн. абонати и е близък до руските служби за сигурност. Буянова отрича да е направила тези изявления. През април тя беше въдворена в следствен арест.
Аргументите на държавното обвинения се основаваха почти изцяло на разказа на Акиншина и на запис на интервю с детето, проведено от офицер от Федералната служба за сигурност на Русия. Съдията отказа искането на адвокатите на Буянова да зададат въпрос на момчето.
/ПГ/

Title Президентът Румен Радев се срещна с партньори и дарители на „Българската Коледа“ преди старта на 22-рото издание на инициативата:
Президентът Румен Радев се срещна с партньори и дарители на „Българската Коледа“ преди старта на 22- рото издание на инициативата, съобщиха от прессекретариата на държавния глава.  
„Българската Коледа“ не е обикновена дарителска инициатива, а кауза, която обединява около себе си все повече хора. Тя ни дава и силата да вярваме в бъдещето, защото инвестираме в най-ценния капитал – здравето на нашите деца, заяви Румен Радев в приветствието си. 
Президентът посочи, че дарителството е силно вкоренено в българските традиции още от Възраждането, когато хора с различен социален статус, образование и професии са завещавали на идните поколения църкви, училища, читалища, университети и болници. По думите му, колкото и днес да е разединен политическият живот, благотворителната инициатива успява да събере хора от целия политически спектър и от най-различни професии и социален статус, за да подкрепят заедно децата в нужда.
Държавният глава изказа благодарност към всички партньори и дарители на благотворителната инициатива „Българската Коледа“. В резултат на обединените усилия на президентската институция, членовете на Експертния съвет на инициативата „Българската Коледа“ и водещи специалисти в детското здравеопазване, привлечени като консултанти, на медиите, обществени организации и дарителския жест на хиляди добродетелни българи, през 2024 г. „Българската Коледа“ подпомогна деца, нуждаещи се от диагностика, лечение и рехабилитация. Осигурена е високотехнологична апаратура, която допринася за ранна диагностика, ефективно лечение, прогнозиране на различни състояния, както и ефективно контролиране на хроничните заболявания, се посочва в съобщението. 
На събитието присъстваха вицепрезидентът Илияна Йотова и съпругата на държавния глава Десислава Радева.
БТА припомня, че 21-вото издание на „Българската Коледа“ премина под надслов „Дари надежда на дете в беда“ и беше в подкрепа на детската хирургия. Основната цел на кампания 2023/2024 беше да привлече общественото внимание към детската хирургия, да повиши информираността за хирургичните интервенции при деца с вродени и придобити заболявания, тяхното влияние върху живота им, както и да подпомогне децата с такива заболявания за навременно диагностициране, лечение и рехабилитация. През февруари стана ясно, че в резултат на дарителската кампания и благодарение на проявената съпричастност от хиляди българи, през 2024 г. „Българската Коледа“ разполага с бюджет от 3 150 000 лв.
/МК/

Title Чехия ще купи 14 танка „Леопард 2А4“ от Германия на стойност 167 млн. щатски долара:
Министерството на отбраната на Чехия обяви, че планира да закупи 14 танка „Леопард 2А4“ от Германия на стойност 167 млн. щатски долара като част от мащабната модернизация на страната, предаде Асошиейтед Прес.
Министерството и германският концерн „Райнметал“ ще подпишат договор до края на годината на стойност 4 млрд. чешки крони. Очаква се танковете да бъдат доставени до края на 2026 г.
Германия вече дари 28 танка „Леопард 2А4“ на Чехия като компенсация на изпратените от Прага оръжия за Украйна. Германските танкове ще заменят танковете Т-72.
„Продължаваме да модернизираме танковите си сили, но също и цялата армия“, каза министърката на отбраната на Чехия Яна Чернохова. „Това е поредната стъпка към премахване на старото руско въоръжение и подобрение на способностите ни“, допълни тя.
По-рано през тази година чешкото правителство одобри придобиването на до 77 танка „Леопард 2А8“ в съвместна сделка с няколко други страни, водени от Германия. „Леопард 2А8“ е най-новата и модерна модификация на танка „Леопард 2“, а моделът „Леопард 2А4“ е по-старият.
Миналата година чешкото правителство одобри план за придобиване на 24 изтребители F-35 от САЩ и 246 бойни машини на пехотата CV90 от Швеция. Прага изпълнява множество други проекти за модернизация на въоръжените си сили.
/ПГ/

Title Банско отново е епицентър на международни събития:
Тази вечер, в голямата зала на НЧ „Никола Вапцаров“, кметът на Община Банско Стойчо Баненски официално откри 23-тия Международен „Банско Филм Фест“. На откриването присъстваха ръководството на Община Банско, общественици, жители и гости на града.
Това е най-мащабният кинофестивал в България, на който любителите на планината и екстремните спортове ще присъстват на представянето на филми от 39 държави, в продължение на 4 дни.
С откриването кметът Баненски благодари на съорганизаторите за упоритата работа и пожела на всички зрители едно незабравимо изживяване на този мащабен и наситен филмов фестивал. Организаторът на събитието – Натали Петрова, приветства зрителите и обеща един незабравим фестивал с вълнуваща програма, изложби, филми, презентации, занимания за деца и още много изненади.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Италия спечели титлата от отборния турнир по тенис за жени "Били Джийн Кинг Къп":
Италия надделя с 2:0 победи над Словакия и спечели отборния турнир по тенис за жени "Били Джийн Кинг Къп", неофициалното световно отборно първенство за жени в Малага (Испания).
За италианките това е общо пети трофей от надпреварата и първи от 11 години насам, след като през 2023-а останаха на втора позиция. Този триумф се добавя към спечелването на Купа "Дейвис" при мъжете през миналата година.
В първия мач на сингъл от финалния сблъсък Лучия Брондзети се наложи над Виктория Хрунчакова с 6:2, 6:4 за час и 23 минути игра.
Съперничките си размениха три пробива в първите три гейма на двубоя, Брондзети поведе с 3:1, а Хрунчакова намали изоставането си. Последваха три поредни гейма за италианката и успех с 6:2. Лучия Брондзети навакса изоставане от 2:4 във втория сет, за да обърне до победното 6:4.
Двукратната финалистка от Големия шлем Джазмин Паолини се наложи над Ребека Шрамкова във втория двубой с 6:2, 6:1 само за 66 минути.
След равенство 2:2 в първия сет, Паолини направи серия от четири гейма за 6:2, а във втората част осъществи общо три пробива срещу словашката си опонентка и ликува след 6:1.
"Невероятно е. Изключително. Нямам думи да опиша как се чувствам в момента, просто е невероятно", коментира Джазмин Паолини в интервюто си на корта и продължи: "Мисля, че имахме невероятна седмица и съм много горда от това как се справихме във всеки мач. Много съм щастлива от изминалата година и това, че в крайна сметка успяхме да върнем титлата в Италия".
"Джазмин вдигна много високо нивото си тази година. Тя е пример за всички нас", каза 78-ата в ранглистата при дамите Лучия Брондзети. Тя определи като "чест" възможността да се състезава пред жената, на която е кръстен турнира - Били Джийн Кинг, като каза: "Тя е страхотен човек, велика легенда".
Брондзети разкри, че е разбрала във вторник вечерта, че ще бъде в състава на Италия срещу Словакия. "Не спах много добре, защото не играеш само за себе си, а за твоя отбор и твоята страна", коментира тенисистката.
Тази година за първи път двете водещи отборни събития на Международната тенис федерация се провеждат на едно и също място, въпреки че мачовете при жените се играят в много по-малка зала.
/КМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Трябва да се научим да общуваме най-напред с Бога вътре в нас, а след това да градим взаимоотношения с околните, каза в Кюстендил патриарх Даниил:
Отбелязваме празника на християнското семейство, но реалността, в която живеем, показва, че много от младите хора пренебрегват брака, живеят на съпружески начала, смятайки, че така ще уредят взаимоотношенията помежду си, а разводите са почти толкова, колкото са и браковете, каза в Кюстендил Българският патриарх и Софийски митрополит Даниил. Той беше специален гост на концерт, организиран от читалище "Братство", по повод Въведение Богородично, което се почита и като празник на християнското семейство и младеж.
"Ако децата растат без вяра и възпитание в Христовите добродетели, когато пораснат, трудно успяват да намерят общ език и да общуват нормално дори с най близките си", каза пред събралото се тази вечер множество в кюстендилското читалище "Братство" патриарх Даниил. Той изтъкна, че често пъти родителите се виждат в голямо изпитание, защото не могат да разберат детето си, когато то се подава на различни пристрастявания, от които най-разпространеното, по думите му, е може би Интернет.
"Ако отсъства православното разбиране, това не може да опази душите на тези деца като вместилище на Бога, защото това е смисълът на човешкия живот и стремежа на всеки един християнин - да приеме в себе си Божията благодат, да очиства душата си от земните привързаности, страсти и егоизъм. Трябва да се научим да общуваме най напред с Бога вътре в нас, да имаме радостта от общуването, след което да градим взаимоотношенията ни на братска любов с околните човеци", каза още в словото си патриарх Даниил.
Малко са семействата, при които децата имат уважението, послушанието към родителите си, семействата, в които всички се радват, когато застанат на молитва и знаят какво значи благодарността към Бога. Радостта в семейството трябва да укрепва връзките между всички в него, за да могат всички да се радват, когато са заедно и да се предпазват от онова, което накърнява тази радост, каза още Българският патриарх.
По време на концерта кметът на община Кюстендил Огнян Атанасов подари най-новата книга за Владимир Димитров- Майстора и увери Негово Светейшество, че Общината в Кюстендил е пазител на традиционното православно българско семейство. Кметът посочи, че по случай Деня на християнско семейство Община Кюстендил организира празнична церемония, с която да засвидетелства уважението си към семействата, сключили граждански брак преди 50 години.
 
/МК/

Title Служители на МВР се събраха на бдение в памет на полицай Димитър Петров:
Ръководството на вътрешното министерство изрази съпричастност към скръбта на близките и колегите му
Полицаи от Столичната дирекция на вътрешните работи и от различни структури на МВР в страната се събраха да почетат паметта на полицай Димитър Петров. Ръководството и служители на министерството се присъединиха към бдението пред сградата на ведомството тази вечер. Те засвидетелстваха подкрепа към всеки един полицейски служител, който изпълнява служебния си дълг в защита на обществото, сигурността и правата на гражданите.
МВР споделя скръбта от загубата и изразява съболезнования към близките и колегите на полицай Димитър Петров.
 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Полузащитникът на ЦСКА-София Улаус Скаршем лекува контузия на глезена, ще пропусне следващите мачове:
Представителният тим на ЦСКА-София продължава с подготовката си за двубоя с Лудогорец в неделя (24 октомври).
Към групата на "червените" днес се присъединиха националите на Косово Зюмюр Бютучи и Лумбард Делова, бранителят на националния тим на Люксембург Мика Пинто, както и младежкият национал Илиан Антонов. От разширения състав все още липсва само нападателят на Гваделупа Матиас Фаетон, съобщиха от клуба.
Заниманието пропусна норвежкият полузащитник Улаус Скаршем, който е с контузия в глезена и няма да е на разположение на треньорския щаб в следващите мачове на тима.
Тобиас Хайнц все още не е възстановен напълно от невралгията, която му попречи да тренира в последните 2 дни, а Петко Панайотов продължава с лечението на контузията в областта на стъпалото.
Следобедната тренировка включваше физически упражнения, разигравания в квадрат и двустранна игра.
В програмата на ЦСКА-София за утрешния ден настъпи промяна, като тимът ще тренира от 16:00 часа (вместо от 17:00) на клубната база в Панчарево. Заниманието ще бъде открито в първите 15 минути за представителите на медиите.
/КМ/

Title Български съдии и комисари получиха нови наряди за мачове в европейските клубни турнири по баскетбол:
Нови наряди за мачове от европейските клубни турнири по баскетбол получиха част от българските съдии и комисари.
Владимир Занев ще бъде в съдийската тройка за предстоящия двубой в турнира Еврокъп при жените в Гърция между местния Протеас Вулас и Цървена звезда, който ще се проведе на 21 ноември, съобщиха от Българската федерация по баскетбол.
В същия турнир назначения назначения имат още двама български представители. Мирослав Томов ще бъде комисар на мача в Румъния между Констанца и Касторс Брен на 27 ноември, а в съдийската тройка е и Стефан Стефанов.
Венцислав Великов ще бъде старши съдия на мача на 11 декември в Германия между Лудвигсбург и Фрибур Олимпик от турнира за Купата на ФИБА Европа.
/КМ/

Title Християн Георгиев спечели сребърен медал на Европейското първенство по олимпийско таекуондо за младежи до 21 години в Сараево:
Българинът Християн Георгиев спечели сребърен медал в категория 54 килограма на Европейското първенство по олимпийско таекуондо за младежи до 21 години в Сараево (Босна и Херцеговина).
В мача за титлата националът отстъпи с 1:2 рунда пред представителя на Турция Фуркан Убейде Чамоглу.
По пътя си до финала Георгиев изигра пет срещи, в които  се наложи убедително над Аляж Миклавчич (Словения), Блерон Адеми (Косово), Никола Илич (Сърбия), Каан Йелалди (Турция) и Хайро Ахенхо (Испания). 
/ИК/

Title За първи път във Видин дуо "Арденца" изпълни рапсодия „ISE” на композитора Георги Андреев:
За първи път във Видин дуо "Арденца" изпълни рапсодия „ISE” на композитора Георги Андреев. Произведението е част от програмата на концерта „Музика на всички времена“ на Симфониета Видин, в която звучаха още творби на Хендел, Моцарт и Танеев.
Дамите от дуо "Арденца" не гостуват за първи път в дунавския град, каза за БТА диригентът Петър Димитров. Проф. д-р Даниела Дикова е преподавател по съпровод в Националната музикална академия "Проф. П. Владигеров", акомпанятор, камерен музикант и основател на фондация „Арденца“. Другата половина от дуото е доц. д-р Галина Койчева-Мирчева - преподавател по цигулка в музикалната академия и първи концертмайстор в Симфоничния оркестър на БНР. Те приемат като своя мисия създаването и популяризирането на нова българска музика. По тяхна инициатива се появява и рапсодията за цигулка, пиано и оркестър "ISE" (в превод" "Ти си") от Георги Андреев. Това е една очарователна пиеса с редуващи се лирични картини и закачливи балкански ритми, завършваща с неудържимо надсвирване между солисти и оркестър, допълни диригентът. "Влашката тема" е представена прочувствено от цигуларката Галина Койчева-Мирчева на фона на нежния акомпанимент на оркестъра и контрастната партия на пианистката Даниела Дикова, имитираща инструмента цимбал, изтъкна маестро Димитров.
По думите на проф. Дикова рапсодия „ISE“ увеличава броя на българските произведения за камерен състав и оркестър, които в световен мащаб са изключителна рядкост. Има само няколко такива образци. Затова нашата работа беше да помолим изявени композитори, между които е Георги Андреев, да създадат нови български творби, които да влязат в съкровищницата на българската музикална литература, подчерта тя.
Гост солисти бяха още Венера Мелеки – сопран, Марин Гонев – пиано, Росен Идеалов – кларинет. Концертът беше закрит с рапсодия „ISE“ на Георги Андреев по проект на фондация „Арденца“ с финансовата подкрепа на Министерството на културата.
Със същата програма Симфониета Видин гостува утре - 21 ноември, в музей „Земята и хората“ в София.
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Президентът: „Българската Коледа“ е кауза, която обединява около себе си все повече хора:
В навечерието на Коледните празници и началото на новото 22-ро издание на „Българската Коледа“ държавният глава се срещна с партньори и дарители на благотворителната инициатива
„Българската Коледа“ не е обикновена дарителска инициатива, а кауза, която обединява около себе си все повече хора. Тя ни дава и силата да вярваме в бъдещето, защото инвестираме в най-ценния капитал – здравето на нашите деца. Това заяви президентът Румен Радев в приветствие към партньори и дарители на благотворителната инициатива „Българската Коледа“. Държавният глава се срещна с тях в навечерието на Коледните празници и началото на новото 22-ро издание на „Българската Коледа“. На събитието присъстваха вицепрезидентът Илияна Йотова и съпругата на държавния глава Десислава Радева.
В приветствието си Румен Радев посочи, че дарителството е силно вкоренено в българските традиции още от Възраждането, когато хора с различен социален статус, образование и професии са завещавали на идните поколения църкви, училища, читалища, университети и болници. По думите му, колкото и днес да е разединен политическият живот, благотворителната инициатива успява да събере хора от целия политически спектър и от най-различни професии и социален статус, за да подкрепят заедно децата в нужда.
Държавният глава изказа благодарност към всички партньори и дарители на благотворителната инициатива „Българската Коледа“.  В резултат на обединените усилия на президентската институция, членовете на Експертния съвет на инициативата „Българската Коледа“ и водещи специалисти в детското здравеопазване, привлечени като консултанти, на медиите, обществени организации и дарителския жест на хиляди добродетелни българи, през 2024 г. „Българската Коледа“ подпомогна деца, нуждаещи се от диагностика, лечение и рехабилитация. 
Осигурена е високотехнологична апаратура, която допринася за ранна диагностика, ефективно лечение, прогнозиране на различни състояния, както и ефективно контролиране на хроничните заболявания. 
 
/ВМ/

Title Категоричният ангажимент на България и Албания за ускорената реализация на транспортен коридор № 8 потвърдиха Иван Кондов и Игли Хасани:
Категоричният ангажимент на България и Албания за ускорената реализация на транспортен коридор № 8 потвърдиха служебният министър на външните работи Иван Кондов и министърът за Европа и външните работи на Албания Игли Хасани, съобщиха от Министерството на външните работи (МВнР). Това стана по време на двустранна среща, част от Министерската среща на страните-членки на Централноевропейската инициатива в Тирана.
Двамата обсъдиха отличното състояние на двустранните отношения и потвърдиха желанието си за по-нататъшно задълбочаване на секторното сътрудничество, става ясно от съобщението. 
От албанска страна бе изказано признание за последователната подкрепа на България за процеса на присъединяване на Албания към ЕС. 
Служебният министър Иван Кондов поздрави своя колега за постигнатия напредък в осъществяването на европейските реформи, включително защитата на правата на националните малцинства. 
По-рано днес Иван Кондов отново потвърди силната подкрепа на България за политиката на разширяване на Европейския съюз (ЕС) при спазване на принципа на собствените заслуги. Това стана по време на срещата на министрите на външните работи на държавите членки на Централноевропейската инициатива (ЦЕИ), която се проведе днес в Тирана.
Дискусията бе фокусирана върху ролята на ЦЕИ в регионалното сътрудничество, процеса на европейска интеграция на страните кандидатки за членство в ЕС, подкрепата за Украйна, както и настоящите предизвикателства пред региона на Централна Европа. 
/МК/

Title Негово Високопреосвещенство Старозагорският митрополит Киприан възглави празничното вечерно богослужение в храм “Св. Въведение Богородично”:
Негово Високопреосвещенство Старозагорският митрополит Киприан възглави празничното вечерно богослужение в храм “Св. Въведение Богородично” в Стара Загора. Това съобщиха от Старозагорската света митрополия.
Владиката благослови вярващите в църквата и им благопожела здраве и благоденствие. В края на светата служба свещеноиконом Стефан Чалъмов изнесе беседа, свързана с християнското семейство.
На утрешния празник Въведение Богородично в същия храм митрополит Киприан ще възглави архиерейската света литургия. След нея ще бъде представена и беседа за православната християнска младеж. От Църковното настоятелство приканват благочестивите християни да вземат молитвено участие и да съпреживеят духовната радост. 
Както БТА съобщи, празнична архиерейска вечерня с петохлебие, с участието на Българския патриарх и Софийски митрополит Даниил, беше отслужена тази вечер в църквата „Св. Успение Богородично“ в Кюстендил. В службата участваха и Велбъждският епископ Исаак - архиерейски наместник на Кюстендилска духовна околия и втори викарий на Софийския митрополит, архимандрит Йоан – протосингел на Софийската света митрополия, архиерейският наместник на Дупнишка духовна околия Георги Паликарски, свещеници от Кюстендил и Дупница.

 
/МК/

Title На официална церемония 40 двойки от Самоков подновиха брачните си клетви:
На официална церемония 40 двойки от община Самоков подновиха брачните си клетви. Тържеството в хотел „Арена Самоков“ бе организирано от Общината. Покана за тази вечер са получили 116 двойки. Брачните клетви поднови упълномощеното лице Валентина Манчева. Традиционно днешната вечер се организира около Деня на християнското семейство – 21 ноември. 
Съпрузите, които отпразнуваха златна сватба, бяха посрещнати с питка и мед. Те бяха поздравени от Фолклорен танцов ансамбъл „Самоков“, а музикални поздрави прозвучаха и от Николай Тосков. Празничен водосвет отслужи архиерейският наместник отец Михаил Колев. 
Всички присъстващи се снимаха с кмета на общината Ангел Джоргов, който им подари по бутилка шампанско и удостоверение за подновяване на брака. Той поздрави присъстващите и им пожела още много кръгли годишнини. 
Пред БТА двамата съпрузи Ани и Димчо Тодорови казаха, че това, което ги е запазило заедно през всички тези 50 години, е любовта. Те казаха, че в живота човек трябва да прави много компромиси и намира смирение. 
„Най -важното, което трябва да притежава партньорът, е уважение и да сме верни един на друг“, посочиха Красинка и Николай Галеви. 
 
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title МИНА: Дискриминацията, основана на пола, продължава да бъде предизвикателство в Черна гора:
Дискриминацията, основана на пола, продължава да бъде предизвикателство във всички сфери на черногорското общество, въпреки че жените спечелиха политически, икономически и други права преди почти век. Това беше констатирано по време на събитието Пакт за бъдещето, организирано от Програмата на ООН за развитие (ПРООН) в Черна гора и Мрежата за женско лидерство, предаде за БТА черногорската агенция МИНА.
Постоянният представител на ПРООН в Черна гора Екатерина Паниклова подчерта, че ситуацията с равенството между половете в Черна гора налага съвместни усилия за създаване на общество на равни шансове и възможности.
„Трябва да работим върху създаването на политики, които овластяват жените чрез конкретни икономически мерки, насърчавайки равенството на всички нива на политическо участие, нулева толерантност към насилието и променящи се социални норми, които ограничават социалния потенциал“, каза Паниклова.
Заместник-председателят на парламента Зденка Попович каза, че за да се намали разликата между половете в Черна гора, която е резултат от вековна несправедливост, е необходима съвместна и конкретна работа, за да се постигнат резултати като овластяване на жените на пазара на труда и в процеса на вземане на политически решения, както и за потискане на насилието, основано на пола.
Министърът по европейските въпроси на Черна гора Майда Горчевич подчерта, че равенството между половете е основна ценност на ЕС и че страната като следваща членка на ЕС трябва да постави цялостните процеси на реформи във функцията за създаване на по-справедливо общество за всички свои граждани.
(Тази информация се разпространява от БТА по договор с черногорската агенция МИНА)
/ЕЩ/

Title Дино Мерлин отправи специален поздрав за България преди концерта на 3 декември:
Балканската звезда Дино Мерлин отправи специален поздрав към българската публика по повод предстоящия му концерт с Желко Йоксимович на 3 декември. След 35 години той отново се завръща в София, този път с огромен 5-часов спектакъл, коментират организаторите.
„За последен път свирих в София преди 35 години. Но въпреки това, нищо не се е променило. Аз обичам вас, вие обичате моите песни, така че ще се забавляваме заедно“, казва Дино Мерлин.
Европейското турне на Дино Мерлин – We, започна в средата на октомври, в Мюнхен. Той е първият изпълнител от Балканите, който има честта да изнесе самостоятелен концерт в престижната зала „Олимпиахале“. Тази емблематична зала е била домакин на множество световни музикални звезди като U2, Елтън Джон, Бионсе, Ед Шийрън, Джъстин Тимбърлейк и много други, припомнят от българския екип.
Турнето на емблемата на босненската музика до този момент е минало през Подгорица и Женева, предстоят два концерта в Берлин, преди гастрола в София. 
„Впечатляваща продукция, която може да съперничи на световните имена в музикалната индустрия, ще пристигне в нашата столица със специално изработени визуални ефекти, 10-членна група от най-добрите музиканти в бранша, специално изградена с много екрани сцена, създадена изцяло за този концерт, ще направи преживяването още по-вълнуващо и с гарантирана видимост на всички присъстващи в залата“, коментират организаторите. 
Както писа БТА, балканските легенди се събират за първи път на една сцена и обещават незабравимо изживяване в зала „Арена 8888 София“.

/ДД/

Title Президентът на Беларус помилва тридесет и двама политически затворници:
Беларуският президент Александър Лукашенко помилва тридесет и двама души, задържани за "екстремизъм", предаде Франс прес, позовавайки се съобщение на президентската администрация в Минск.
Обвинението в екстремизъм е често използвано срещу политически опоненти на Лукашенко. Това е поредният случай, в който той помилва политически затворници в навечерието на президентските избори в Беларус, които ще бъдат произведени през януари 2025 г.
През последните месеци Александър Лукашенко, който управлява Беларус от 1994 г., многократно помилва задържани за протести срещу неговото управление.
От началото на ноември са освободени 31 затворници, преди това 30 бяха пуснати през август и още 67 през септември.
Самоличността на тридесет и двамата помилвани днес не е оповестена публично, но списъкът включва осем жени и 24 мъже, според беларуското президентство. От тях 27 страдат от хронични болести, а девет са на възраст над 50 години.
В Беларус все още има близо 1300 политически затворници, според правозащитната неправителствена организация "Вясна", която също е в полезрението на властите в Минск.
Лукашенко, който управлява от 30 години без прекъсване, няколко пъти смазва протестните движения срещу властта му. Той възнамерява да се кандидатира за нов мандат на изборите на 26 януари 2025 г.
През последните четири години хиляди хора бяха арестувани, а опоненти, активисти и журналисти получиха тежки присъди. В същото време стотици хиляди беларуски граждани избягаха от страната, включително в съседна Полша, отбелязва АФП.
/ПГ/

Title Волейболният Дея спорт отпадна от турнира за Купата на ЦЕВ след загуба в "златния" гейм срещу Омония:
Отборът на Дея спорт (Бургас) бе елиминиран от кипърския шампион Омония (Никозия) след „златен“ гейм (12:15), въпреки че спечели с 3:0 (25:15, 25:18, 25:19) като домакин втория 1/16-финален двубой от турнира за Купата на ЦЕВ (CEV Cup) по волейбол за мъже.
Носителят на Купата на България отстъпи с 1:3 в първия мач като гост в Никозия, но тогава в състава не бяха четирима от основните състезатели - Георги Братоев, Валентин Братоев, Теодор Тодоров и Николай Николов, както и старши треньорът Франческо Кадеду, за разлика от днешната среща в „Арена Бургас“.
Дея спорт бе близо до следващия етап на европейската надпревара, но не издържа в края на сблъсъка с Омония.
Домакините изостанаха с 5:8 в началото на двубоя, но последва серия от шест поредни точки за Дея спорт и обрат до 11:8. Бургазлии повече не изпуснаха водачеството в първия гейм. Нова серия от три поредни точки им осигури аванс от 16:11, а малко по-късно преднината им стана 7 точки при 19:12, за да приключат гейма при 25:15.
Във втората част волейболистите на Дея спорт владееха инициативата и се откъснаха с 10:3, а след това и с 13:7. Омония скъси дистанцията до 3 точки при 10:13, но с три поредни точки домакините пак дръпнаха с 6. След като авансът на Дея спорт достигна 20:12, бургазлии повече не допуснаха колебания и затвориха гейма при 25:18.
Състезателите на Дея спорт имаха предимство и в третия гейм. Те натрупаха аванс от 15:10 и 19:12, за да стигнат до успешното 25:19, пращайки срещата в „златен“ гейм.
В него домакините изостанаха с 3:6 и 4:7, но намалиха преднината на Омония на точка, доближавайки се до 6:7. Гостите от Кипър пак поведоха с 2 точки при 9:7 и 10:8, но Дея спорт изравни при 10:10. Кипърският тим обаче пак поведе с 12:10 и затвори гейма при 15:12, за да си осигури класирането на осминафиналите.
Жонатас Кардосо реализира 17 точки за Дея спорт, Патрик Ламанец добави 15, а Валентин Братоев завърши с 13 точки.
/КМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Заради кризата с градския транспорт в Скопие от СДСМ поискаха спешно заседание на градския съвет, а студентите поставиха ултиматум:
Спешно заседание на градския съвет в Скопие заради проблемите с градския транспорт поиска председателят на СДСМ Венко Филипче. Според него ситуацията в Скопие е тревожна, а градът е в криза. 
„Улици са задръстени от боклук, градският транспорт не работи, градът е оставен без основните услуги, които гражданите заслужават. Призовавам всички съветници, независимо от партийната им принадлежност, да застанат зад това искане и в най-скоро време това заседание да се проведе. На него ще предложим конкретни мерки, които смятам, че ще бъдат подкрепени от всички съветници. Обединението е необходимо в името на интересите на хората в Скопие”, написа във фейсбук страницата си Филипче.
Председателят на СДСМ заявява, че ако този опит за съвместни действия в градския съвет бъде възпрепятстван, от опозиционната партия ще преразгледат участието си в него, и че съветниците от СДСМ няма да бъдат "прикритие за лошите политики, които унищожават града”.
Градският транспорт в Скопие почти спря да действа заради липса на гориво за автобусите на компанията за обществен транспорт, което освен голям брой хора по спирките, предизвика и допълнителни задръствания в Скопие заради увеличения брой автомобили.
С утлиматум до края на утрешния ден кметът на града Данела Арсовска и компанията за градски транспорт да осигурят редовен градски транспорт се обърнаха и от студентския съвет при Университета „Св. Кирил и Методий” в Скопие. От студентския съвет заявиха, че ако това не се случи, ще подкрепят протеста, който ще бъде организиран от кмета на община Шуто Оризари в петък. 
/МИД/

Title Исках да създам филм, който да вълнува публиката и да е за цялото семейство, казва режисьорът на „Заведи ме вкъщи“ Мартин Геновски:
Щастлив съм, защото исках да създам филм, който да вълнува публиката и да бъде подходящ за цялото семейство. От емоциите на зрителите виждам, че сме постигнали целта. Думите са на режисьора Мартин Геновски по повод премиерата на новия български филм „Заведи ме вкъщи“.
Според Асен Блатечки, който изпълнява главната роля, лентата е по-различна от подобни филми, и то с много неща: „Затова и с голямо удоволствие се съгласих да участвам. Предишния коледен филм го отказах – поканиха ме преди години, но тук сценарият много ме дръпна“.
„Ще видите една нова коледна история за дете без родители, което иска да бъде известно. Иска да бъде с неговия идол бате Злати“, допълва малката звезда на филма Алекс Маринов.
Лентата с коледен дух дава възможност на българската публика да види света на фалшивия звезден блясък през очите на дете в неравностойно положение. „Заведи ме вкъщи“ е адаптация по едноименната повест на Михаил Вешим. Тя оживява на големия екран благодарение на оператора Цветан Недков, художника Бояна Бъчварова, композитора Александър Костов, монтажиста Бохос Тоапакбашиян и актьорите Койна Русева, Китодар Тодоров, Антон Радичев, Албена Колева, Петър Калчев, Яна Маринова и Елизабет Методиева.
Във филма малкият Алекс се превъплъщава в сираче от дом за деца без родители, в който пристига бате Злати (в ролята – Асен Блатечки) – прочуто лице, шоумен и водещ на тв предаването с потъващ рейтинг „Голдън шоу“. За да вдигне отново популярността на шоуто, Злати подема инициативата „Заведи ме вкъщи“ и кани малкия Ян (Алекс Маринов) да му гостува за Коледа. Така за ден детето попада в светлината на прожекторите и научава от първа ръка за фалшивия блясък на успеха.
„Запомних от този филм две неща. Първо, да се опитаме да бъдем хора в равностойно положение. И второ, винаги да наблюдаваме какво се случва зад кулисите. Пожелавам на всички вас, на всички нас, да живеем във време, в което зад кулисите е по-хубаво“, каза министърът по време на събитието“, казва министърът на културата Найден Тодоров, който лично е поздравил присъстващите на премиерата. Поздрав към създателите на „Заведи ме вкъщи“ са отправили също президентът Румен Радев и съпругата му Десислава Радева – кошница с цветя за екипа на филма.
Както писа БТА, „Заведи ме вкъщи“ бе част от специалната селекция на тазгодишното юбилейно издание на международния кино-литературен фестивал „Синелибри“, а българче е най-малкият актьор в селекцията от филми от цял свят. Алекс Маринов е 12-годишен, когато се снима в главната роля. Той е избран сред стотици други деца, преминавайки през кастинг в пет кръга.

/ДД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title След пет години прекъсванe духовият оркестър към врачанското читалище изнесе концерт в зала:
This is a modal window.
Beginning of dialog window. Escape will cancel and close the window.
End of dialog window.
След пет години прекъсванe духовият оркестър към врачанското читалище изнесе концерт в зала, а публиката изведе на бис музикантите. Изпълнихме пъстра есенна програма за любимата ни врачанска публика, каза за БТА диригентът на духовия оркестър към Народно читалище „Развитие - 1869“ – Враца Момчил Томов. По думите му програмата е добре селектирана и аранжирана. Прозвучаха световни произведения, филмова музика, танго, латино ритми, а след края на концерта и аплодисментите от публиката музикантите изпълниха познатото Искърско хоро на Дико Илиев. 
Оркестърът се състои от над 15 музиканти, а някои от тях са наследници на първия духов оркестър, създаден във Враца, добави диригентът. 
„Благодарен съм на членовете на оркестъра за отдадеността и старанието в това, което сътворяваме заедно. Надявам се да продължим традицията на духовата музика в нашия град", допълни диригентът. 
Той каза, че още от следващата седмица започват репетициите за концерт, който ще изнесат на 23 декември. „Подготвяме нови произведения. Имаме идея да направим премиера за Враца на един познат валс, така че очакваме публиката да се забавлява заедно с нас в навечерието на светлите коледни празници“, добави Момчил Томов. 
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Министерство на външните работи: Иван Кондов се срещна със своя албански колега Игли Хасани:
В рамките на участието си в Министерската среща на страните-членки на Централноевропейската инициатива в Тирана, министърът на външните работи Иван Кондов проведе двустранна среща с Игли Хасани, министър за Европа и външните работи на Република Албания. Двамата обсъдиха отличното състояние на двустранните отношения и потвърдиха желанието си за по-нататъшно задълбочаване на секторното сътрудничество.
От албанска страна бе изказано признание за последователната подкрепа на България за процеса на присъединяване на Албания към ЕС. От своя страна, министър Кондов поздрави своя колега за постигнатия напредък в осъществяването на европейските реформи, вкл. защитата на правата на националните малцинства. Бе потвърден и категоричният ангажимент на България и Албания за ускорената реализация на транспортен Коридор VIII.
 


/ВМ/

Title Надежда Йорданова: Да се обединим около друг председател на парламента, зад когото няма политическо мнозинство:
“За нас е неприемливо формиране на мнозинство за избор на председател на Народното събрание, което зависи от гласовете на “Възраждане”. Санитарният кордон около Делян Пеевски е условие за подкрепа от нас за председател на НС,  това далеч не е разговор за управленско мнозинство”. Това заяви в интервю за БНТ депутатът от “Да, България” Надежда Йорданова. 
“Лесен изход от ситуацията няма. Всеки трябва да преглътне партийното си его, да седнем, да говорим, да се обединим около един председател на парламента, друг кандидат - по обективен критерий, кандидат, зад когото няма политическо мнозинство. Трябва да говорим, но не през телевизионните студиа, а реално”, призова Надежда Йорданова. 
Членът на ръководството на „Да, България“ подчерта, че в коалицията ПП-ДБ винаги е имало различия, а в случая с кандидатурата на Силви Кирилов - различна оценка на риска. Но общите цели, които преследват партиите в коалицията, я обединяват и тя няма да се разпадне, въпреки интригите на опонентите. Йорданова съобщи, че решението за създаване на парламентарна група на ПП-ДБ отдавна е внесено в деловодството на 51-ото Народно събрание, със съпредседатели акад. Николай Денков и тя. 
Йорданова заяви, че позицията на “Демократична България” спрямо “Възраждане” е последователна и формацията не може да допусне да се формира мнозинство за ръководство на парламента с тяхното решаващо участие. Защото партията на Костадин Костадинов иска България да излезе от НАТО и са против ЕС. Освен това са подсигурявали гласовете на ГЕРБ и ДПС по ключови въпроси, особено за корупционни практики, като за обществените поръчки за 100 милиона лева за лекарства. 
“Големият проблем е пасивността на Бойко Борисов. Защо той създава впечатление, че се отказва от първия мандат? Какъв е неговият план”, попита Йорданова. И подчерта, че в парламентарната практика от последните три десетилетия у нас досега не е имало случай първата политическа сила да не започне разговори какво да се прави в Народното събрание. А вече четвърта седмица след изборите ГЕРБ бяга от тази отговорност. 
Надежда Йорданова напомни, че ПП-ДБ призоваха всички парламентарни групи да оттеглят кандидатите си за председател на парламента и да се обединят около Силви Кирилов по обективен критерий, който обаче не формира политическо мнозинство. Докато с днешния опит по избирането му е бил направен опит да се формира политическо мнозинство. “Това освобождава Бойко Борисов от отговорност, защото той с бездействието си вкара парламента да формира различно, антисистемно, алтернативно мнозинство и да му разчисти пътя да заведе България на избори.” 
Според нея няма никаква политическа логика изборът на парламентарен председател да бъде обвързан с това кой би бил бъдещият служебен премиер. Защото това означава, че едва ли не мнозинството в парламента се съгласява да  прекрати живота на 51-ото НС и да отидем на нови избори. За нея и колегите ѝ от ДБ е политически недопустимо да разбереш какво ще е мнозинството, което ще стои зад председателя на парламента едва в пленарна зала. Защото ГЕРБ, макар и първа сила, няма собствено мнозинство и не може да очаква да получи подкрепа за своя кандидат, без да са водени никакви разговори. 
Членът на ръководството на “Да, България” отхвърли настояването на Борисов първо да се проведат експертни юридически разговори по мерките от санитарния кордон около ДПС-Ново начало преди политическите на лидерско ниво. “Например, какъв разговор да водим по закона за сигналоподателите за корупция, който бе съгласуван с Европейската комисия и няколко пъти бе подложен на обществено обсъждане? А по закона за фалита на физическите лица с ГЕРБ изчистихме още януари проблемите на експертно ниво, останаха три групи въпроси, които имат нужда от политическо лидерско решение”, каза Надежда Йорданова.
“Надявам се парламентарните сили да проявят разум, защото ако заведем България на следващи избори, може да счупим държавата. Това е опасно, нека колегите да се замислят и да търсим консенсус”, призова Йорданова. 
По въпроса за изпразнената “домова книга” от потенциални кандидати за служебен премиер тя напомни, че ПП-ДБ са внесли в миналия парламент законопроект, който ще внесат отново, и чрез който парламентът да може да избира директно заместниците на председателя на Сметната палата, с което да се осигурят нови потенциални номинации за служебен министър-председател.
 
 
                                                                                                                                                                             
/ВМ/

Title Кливланд иска да се върне със свой отбор в женската Национална баскетболна асоциация:
Кливланд иска да се върне в женската Национална баскетболна асоциация на САЩ и Канада (WNBA), съобщава агенция АП.
Нарастващият интерес към женския професионален баскетбол е накарало компанията Rock Entertainment Group, която е свързана и с Кливланд Кавалиърс от Националната баскетболна асоциация при мъжете - НБА, да опита да вкара Кливланд в разширената WNBA.
"В нашата мисия отдавна е вплетено да използваме платформата си, за да обединим нашата общност по начини, които дават равни възможности във всички области", каза Ник Барладж, главен изпълнителен директор на компанията и добави: "За тази цел ние активно се стремим да доведем отбор от WNBA в Кливланд.
В миналото Кливланд имаше отбор в WNBA от 1997-а до 2003 година.
Женската Национална баскетболна асоциация ще добави три отбора през следващите два сезона. Голдън Стейт, Портланд и Торонто се присъединяват към лигата, за да увеличат участниците до 15.
Комисарят Кати Енгелбърт вече каза, че WNBA би искала да добави 16-ти отбор до сезон 2028.
/КМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Над половината украинци искат скорошно прекратяване на войната чрез преговори, сочи анкета:
Повече от половината украинци, участвали в анкета на социологическа агенция "Галъп", заявяват, че искат скорошно прекратяване на войната чрез преговори, предаде ДПА.
"Последните проучвания на Галъп за Украйна, проведени през август и октомври 2024 г., установиха, че средно 52% от украинците биха искали страната им да преговаря за прекратяване на войната възможно най-скоро", съобщи "Галъп". "Почти четирима от всеки десет украинци (38%) смятат, че страната им трябва да продължи да се бори до победа", допълва социологическата агенция.
За сравнение, през 2022 г. делът на респондентите, които искат страната им да продължи да се бори, възлизаше на 73%, а само 22% се застъпваха за преговори. През 2023 г. 63% бяха за продължаване на войната, а 27% - за бързото ѝ прекратяване.
Русия постави предварителни условия за преговорите, които включват териториални  отстъпки и отказ от членство в НАТО. Освен това Украйна ще трябва да премине през т.нар. "денацификация", която вероятно означава установяването на проруско правителство в Киев, коментира ДПА.
Според последната анкета, чиито резултати бяха публикувани тази седмица, доверието на украинците в Запада като цяло е спаднало. Около 40% от респондентите все още одобряват водещата роля на САЩ, а 37% изразяват скептицизъм.
Малко след началото на войната одобрението за Вашингтон възлизаше на 66%, а скептиците бяха 16%.
По-голямата част от населението все още има положително мнение за ролята на германците, като 50% подкрепят действията на Берлин. През 2022 и 2023 г. този дял възлизаше съответно на 46% и 53%.
Анкетираните, които изразяват неодобрение към позицията на Германия, са 29%, докато през 2022 г. и 2023 г. те бяха 35% и 20%.
Повечето респонденти все още се надяват Украйна да се присъедини към ЕС и НАТО, но анкетата отчита спад на оптимизма.  Делът на украинците, които очакват страната им да стане пълноправен член на ЕС в рамките на следващите 10 години, са намалели от 73% на 61%. Тези, които се надяват на членство в НАТО са намалели от 64% на 51%.
Анкетата на "Галъп" е проведена по телефона сред 1000 души по телефона. 
/ЛМ/

Title ФЕНА: Електронното управление осигурява прозрачност и ни позволява да бъдем наистина в услуга на гражданите, каза босненският министър Нерин Диздар:
Правителството на Съединените щати, в сътрудничество с Министерството на правосъдието на Федерация Босна и Херцеговина (ФБиХ), беше домакин днес на конференцията „Дигитална трансформация във Федерация БиХ: успешни примери за по-добра публична администрация“, която се проведе в Сараево като част от проекта за електронно управление на Американската агенция за международно развитие (USAID), предаде за БТА босненската агенция ФЕНА.
Събитието подчерта ангажимента на правителството на САЩ да си партнира с ФБиХ за модернизиране на публичната администрация и за подобряване на нейната ефективност, прозрачност и отчетност. Конференцията демонстрира цифрови решения и неотдавнашни законодателни реформи във ФБиХ, които подобряват предоставянето на обществени услуги на гражданите. 
Чрез USAID правителството на САЩ подкрепя Босна и Херцеговина в разработването на модерна система за електронно управление, съобразена с международните стандарти.
Министърът на ФБиХ за изселниците и бежанците Нерин Диздар подчерта, че правителството на Федерация БиХ признава електронното управление като един от най-добрите начини публичната администрация да покаже, че е наистина в услуга за своите граждани.
„Електронното управление е система, която осигурява пълна прозрачност, ефективност и равен достъп до административни права за всички участници в системата. От една страна, това демонстрира прозрачността и готовността на публичната администрация да служи еднакво на всички граждани с измерими резултати. От друга страна, както се вижда в нашия закон за данъчна реформа, то предотвратява системни злоупотреби, като същевременно повишава данъчната и финансовата стабилност“, обясни Диздар.
Той отбеляза, че правителството на ФБиХ, в сътрудничество с посолството на САЩ и USAID, вече е предприело няколко стъпки в тази посока.
„Това усилие се ръководи от Федералното министерство на правосъдието, но цялото правителство, чрез данъчни закони, работи, за да превърне електронното управление в приоритет и да опрости процедурите за гражданите – един от крайъгълните камъни на демокрацията“, добави Диздар.
Посланикът на САЩ в Босна и Херцеговина Майкъл Дж. Мърфи изтъкна напредъка в цифровизацията на публичния сектор в БиХ, особено във ФБиХ, и насърчи по-нататъшния напредък с потенциал за истинска трансформация на страната.
„Дните на чакане на дълги опашки с купища документи скоро трябва да са зад нас. В цифровата епоха гражданите и предприятията изискват модерни, ефективни и отговорни обществени услуги. Прозрачността и отговорното управление са от ключово значение за спечелването на обществено доверие, а дигиталната трансформация играе решаваща роля за предоставянето на по-висококачествени обществени услуги и за подобряването на бизнес средата“, каза посланик Мърфи.
Той добави, че чрез програмата за електронно управление на USAID САЩ имат за цел да въведат цифрови инструменти за подобряване на ефективността, прозрачността и отчетността, защитавайки средствата на данъкоплатците и противодействайки на корупцията.
„Тези реформи не само подобряват услугите за гражданите и бизнеса, но и модернизират правителствените процеси, за да ги направят по-ефективни и отговорни. Съединените щати насърчават всички институции на БиХ на всички нива да приемат тази цифрова епоха“, заключи той.
Чрез проекта на USAID за електронно управление Федерация БиХ прави значителни крачки в области като федерални инспекции, обществени поръчки и разрешителни за строителство, подкрепени от разработването на съвременни цифрови решения.
В партньорство с Министерството на правосъдието на ФБиХ бяха приложени ключови законодателни реформи, които полагат основите за по-нататъшно цифрово развитие, за да се гарантира, че публичните услуги стават по-достъпни и ефективни както за гражданите, така и за бизнеса.
(Новина, избрана от босненската агенция ФЕНА за публикуване от БТА съгласно договора за сътрудничество между агенциите)
/ЕЩ/

Title Книгата „История на Югоизточна Европа от Ранното средновековие до наши дни“ беше представена тази вечер:
Колективната монография „История на Югоизточна Европа от Ранното средновековие до наши дни“ беше представена тази вечер в Античния културно-комуникационен комплекс „Сердика“. В събитието участваха авторката на превода от немски на български език - директорът на Института за балканистика с Център по тракология при БАН проф. Румяна Прешленова и Живко Кушев – управител на издателство „Парадигма“.
Съставители на тома са Конрад Клевинг и Оливер Йенс Шмит. Включени са текстове от съвременни изследователи на региона в немскоезичното научно пространство, допълнени от трудове на един нидерландски политолог и една унгарска медиевистка.
„Когато видях това издание на немски език преди десет години, реших, че дълг към моите колеги балканисти и към моите студенти е да преведа тази история на български език. Защото са все по-малко онези, които могат да четат тежка немска литература. Разбира се, тази книга е малко олекотена, доколкото става дума за научния апарат, защото бележките и позоваванията под линия са сведени до абсолютния минимум. Но стила на немския автор трудно се променя така, както трудно се променя характерът на човека, за манталитета на нациите – да не говорим. Така че съм се опитала да запазя оригиналния изказ на авторите, за да усетите тяхната специфика и все пак текстът да бъде четим, да бъде разбираем и да бъде максимално близък до нашите представи“, каза по време на събитието проф. Прешленова. Тя обясни, че се е опитала да запази „добросъвестно“ научния жаргон, защото той е наднационален и той е част от общуването на българските учени с техни колеги от други региони.
Преводът на една такава книга е много сложно нещо и един нормален преводач – човек, който е завършил немска филология и е превеждал различни научни текстове, много трудно може да се справи със спецификата на тези разнообразни, многообразни и множество периоди от историята, каза проф. Румяна Прешленова.
„Аз бях много впечатлен съм от разрезите, които са направили авторите. Тук има напречни разрези по години и тематични надлъжни разрези, които са просто нещо прекрасно“, каза Живко Кушев от „Парадигма“. Проф. Румяна Прешленова обясни, че авторите в книгата започват с изследването на региона от четвърти век и стигат до 2008 г., като разглеждат състоянието на Югоизточна Европа през 800, 1200, 1500, 1800 и 2008 г. „Според мен, без да натрапвам мнението си, би трябвало да има още два напречни разреза – състоянието на Югоизточна Европа непосредствено след Първата световна война, когато се разпадат империите и настъпва ерата на национализма и на националните държави, и непосредствено след Втората световна война“, каза тя. Надлъжните разрези изследват специфични теми като демографското развитие, център и периферия, църква и вяра, право и правна култура, култура на паметта и т.н., отбеляза директорът на Института за балканистика с Център по тракология при БАН.
Според проф. Прешленова изданието е полезно не само за студентите, а за всеки, който има интерес към историята на региона, за журналисти, дипломати, политици. Томът показва, през погледа на външния наблюдател, колко тясно са преплетени развитията в Югоизточна Европа, обясни авторката на превода на книгата. Добави, че от книгата става ясно още защо Унгария е толкова близка на Балканите, колко тясно е преплетена историята на Югоизточна Европа с тази на Централна Европа и Европа изобщо и защо Югоизточна Европа се разглежда като отделен регион.
„За мен основният принос на тази книга е първо – вписването на историята на Югоизточна Европа в цялостното развитие на континента, и второ - в множеството провокации за осмисляне на историята, не просто за нейното разказване и преразказване“, допълни проф. Румяна Прешленова.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Яна Титова се завръща в Младежкия театър – като режисьор на „Лисабон“ от Захари Карабашлиев:
Пиесата „Лисабон“ на писателя и драматург Захари Карабашлиев ще бъде представена за първи път пред българска публика и в пълния си текст, в Младежкия театър „Николай Бинев“ – на 29 и 30 ноември, съобщават от трупата.
По думите им в текста са вплетени теми за свобода и подчинение, идентичността и невъзможността за излизане от собствените ни затвори, смисъл и безсмислие, абсурд и истина, изследва подчинението на собствените ни страхове, цената на човешкия живот, както и ролята на… царевицата.
„Седемнадесет години, след като за първи път стъпих на сцената на Младежкия театър като актриса, стъпвам отново за първи път, но като режисьор. Вълнението е голямо, пиесата – нереално страхотна, екипът – въздушно-креативен, а актьорите – изключителни“, коментира Яна Титова.
От театъра припомнят, че тя получи „Аскеер“ за изгряваща звезда през 2008 година за Ирина в „Три сестри“ на Чехов, постановка на Крикор Азарян. Позната като режисьор на филмите „Доза щастие“ и „Диада“, както и на сериалите „Откраднат живот“, „Татковци“, „Лъжите в нас“ и „Съни бийч“, сега Яна Титова влиза и в ролята на театрален режисьор.
„Пиесата на Захари Карабашлиев дава толкова много възможности, че за мен като режисьор беше изключително интересно и провокативно да изследвам различни посоки на разказа и заедно с актьорите да намерим ключа към нашия „Лисабон“. Много съм впечатлена от заряда, с който целият екип се хвърли в „Лисабон“. През цялото време се забавлявахме с героите на Захари и актьорите бяха толкова всеотдайни и ангажирани с процеса, че, честно казано, не ми се иска да свършват репетициите. Но пък, от друга страна, нямам търпение да споделим „Лисабон“ с публиката", казва Яна Титова.
Спектакълът ще срещне публиката с хора, които са отвлечени и затворени в непознато, лишено от конкретика място. Докато чакат да им съобщят какъв ще е размерът на откупа им, те са осъдени да бъдат заедно и – искат не искат - да общуват. Въпросът е колко време ще прекарат там – часове, дни, години, и къде е това непознато място.
Сценографията и костюмите са на Огняна Серафимова, асистент-сценограф е Иван Петросян, композитор – Емилиян Гацов-Елби, хореограф – Станислав Генадиев. Участват Георги Гоцин, Юлиян Петров, Теодор Ненов и Стефан Додуров.
Следващите дати са 8 и 15 декември, 9 и 28 януари.
/ДД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Ако се стигне до промяна в конституцията на Северна Македония, ще бъде изработен нов текст на промените в основния закон:
С кратко „не” отговори премиерът на Република Северна Македония Християн Мицкоски на въпроса дали ще бъде гласуван предложеният от работната група текст за промяна на основния закон в страната, когато или ако процедурата по промените в конституцията влезе в парламентарна процедура.
Според предложението на работната група, изработено по време на правителството на Димитър Ковачевски, освен българите, в преамбюла на конституцията на Северна Македония се предлага да бъдат вписани още пет националности – хървати, черногорци, словенци, евреи и египтяни. Втората част на промените е свързана с частта, която се отнася до диаспората, където също се предлага да бъдат добавени изброените в преамбюла части от народи. Промяна се предлага да бъде направена и в Комитета за междуобщностни отношения, където броят на членовете да се увеличи на 43, като се запази паритета между общностите.
Предложените промени на работната група, създадена през май м.г. от правителството на тогавашния премиер Димитър Ковачевски, така и не бяха разгледани по същество в парламента на страната заради невъзможността да бъдат приети без гласовете на ВМРО-ДПМНЕ, които се обявиха против промени в конституцията „под български диктат”. 
Медиите в страната продължават да задават въпроса за промените в конституцията заради думи на сегашния премиер Християн Мицкоски и новия президент на страната Гордана Силяновска, според които до края на годината има шансове Северна Македония да продължи своята евроинтеграция.
По неофициална информация на ТВ 21 проектът за промени в конституцията ще претърпи промени, свързани с отложеното прилагане на промените в основния закон.
По думите на Гордана Силяновска между нея и премиера Християн Мицкоски има консенсус за това промените в основния закон да влязат в сила не преди реалното начало на преговори на страната с ЕС, а след като те приключат и България ратифицира протокола за членство на Северна Македония в ЕС. За това предложение управляващите в Северна Македония очакват подкрепа и смятат, че по него трябва да проведат разговори с редовно правителство в България. 
За провеждане на втората междуправителствена конференция на страната с ЕС условието е българите да бъдат вписани в основния закон на Република Северна Македония. 
Президентът на Северна Македония Гордана Силяновска заяви, че е представила и по време на срещата си с българския президент Румен Радев в Баку предложението за промени в конституцията, които да влязат в сила с отложено действие, но не е получила коментар по него от страна на Радев.
„Мисля, че това е много разумно, добронамерено решение за vacatio legis (времето между приемането на закона от парламента и влизането му в сила) със забавено действие. Нямаше коментар. Разбира се, аз разбирам ситуацията в България, невъзможността да се състави правителство...“, каза в интервю за МРТ в началото на седмицата Гордана Силяновска.
„Г-жа Силяновска, като добър юрист, много ясно съзнава, че задълженията, поети от международни договори и споразумения, просто трябва да се изпълняват. И България е готова, аз съм изразил ясно нашата готовност, да съдействаме за изпълнение на условията в най-кратък срок“, каза в  отговор на журналистически въпрос по темата Румен Радев, който медиите в Северна Македония разпространиха. 
„След като се коментира среща между двама президенти, на която аз не съм присъствал, по-добре е да потърсим отговора в кабинетите на двамата президенти“, отговори на пресконференция днес премиерът на Северна Македония Християн Мицкоски, помолен за коментар на ситуацията.
/МИД/

Title Учени подготвят карта на човешкото тяло клетка по клетка:
Изследователи са създали първоначална карта на някои от 37,2 трилиона клетки на човешкото тяло, предадоха Асошиейтед прес и Ройтерс.
Всеки вид клетка има уникална роля и познаването на функциите им може да помогне на учените да разберат по-добре здравето и болести като рака.
Специалистите са се фокусирали върху определени органи - разглеждат функциите на клетките в устната кухина, стомаха и червата, както и на тези, свързани с развитието на костите и ставите. Изследователите също така са проучили кои клетки се групират в тъкани, къде се намират в тялото и как се променят с течение на времето.
Те се надяват, че атласът с висока резолюция и свободен достъп - считан за първи подобен проект, ще помогне в борбата с болести, които увреждат човешките клетки. Работата по него е започнала през 2016 г., отбелязва Ройтерс.
"Когато нещата се объркат, те се объркват преди всичко в нашите клетки", казва Авив Регев, съпредседател на консорциума Human Cell Atlas, който е участвал в изследването. Екипът, работещ по проекта, е международен.
 
Резултатите са публикувани в "Нейчър" и свързаните с него издания.
 
Те планират да публикуват по-пълен атлас през 2026 г., в който ще бъдат описани профилите на клетките в 18 органа и системи на човешкото тялото. Това включва кожата, сърцето, гърдите и др.
Настоящата карта на клетките не само показва многото видове човешки клетки, но и връзките между тях, казва д-р Тимъти Чан, експерт по раковите заболявания в Кливландската клиника. 
Той каза, че това е дълбоко навлизане в човешката биология, което със сигурност ще има практическо въздействие, например за идентифициране и лечение на ракови клетки.
"Различните видове клетки имат различни ахилесови пети", казва Чан, който не е участвал в проучванията. "Това ще бъде голяма придобивка" за изследванията на рака. 
Изследователите създават и други атласи, които могат да им помогнат да научат повече за основите на здравето и болестите в определени части на тялото, отбелязва Асошиейтед прес. 
С помощта на мозъчните атласи те се опитват да разберат структурата, местоположението и функциите на многото видове мозъчни клетки. Нов атлас на чревния микробиом разглежда колекцията от микроорганизми в червата, която играе ключова роля за храносмилането и здравето на имунната система, информира Асошиейтед прес.
/ХТ/

Title В. “Ал Ахрам”: Обявените от Доналд Тръмп номинации за висши постове в администрацията на САЩ будят сериозна тревога:
По време на предизборната си кампания Доналд Тръмп нееднократно обеща да сложи край на конфликтите в Близкия изток, но обявените от него номинации за някои от най-висшите постове в администрацията на САЩ будят сериозна тревога, пише в редакционна статия в. “Ал Ахрам”. Според изданието, ако позициите и досегашните действия на тези фигури се превърнат в официална политика на САЩ, регионът ще бъде тласнат в още повече насилие и нестабилност.
Нито един от номинираните досега в правителството на Тръмп, което ще поеме управлението на 20 януари 2025 г., не се придържа към последователните ангажименти на поредица от администрации по отношение на арабско-израелския конфликт, най-малко от подписването на историческите мирни договори с ключови арабски страни като Египет, Йордания и Палестинската автономия, отбелязва “Ал Ахрам”. 
Всички тези споразумения се основават на простото уравнение „земя срещу мир“ и признаването от страна на САЩ, че Израел трябва да се оттегли от окупираните след войната през 1967 г. територии и да разруши незаконните селища, които е изградил в тези земи. След подписването на Споразуменията от Осло през 1993 г. имаше ясното разбиране, че този процес постепенно ще доведе до създаване на независима палестинска държава и това се превърна в официална политика на САЩ. 
Изборът на Тръмп, било то за държавен секретар, за секретар по отбраната или за посланици в ООН и в Израел, да не споменаваме специалния му пратеник за Близкия изток, не само са известни със силната си подкрепа за Израел, но и застъпват виждания, близки до най-крайните ционистки фракции в Израел, коментира египетското издание. Те отхвърлят съществуването на “права на палестинците” и определят критиците си или като антисемити, или като поддръжници на тероризма.
“Не е учудващо, че ключови членове на настоящото израелско правителство начело с премиера Бенямин Нетаняху, което се смята за едно от най-екстремистките в историята на Израел, горещо приветстваха кандидатите за висши позиции в следващата администрация на Доналд Тръмп, описвайки ги като “екип мечта.”
“Ал Ахрам” се спира на избора за посланик в Израел Майк Хъкаби, бивш губернатор на Арканзас, който е казал преди време, че няма такова нещо като палестинец, а палестинската идентичност е “политически инструмент” за отнемане на земя от Израел. Друг пример е кандидатът на Тръмп за посланик в ООН Елиз Стефаник, която настояваше за крайни мерки срещу американските университети и студенти, които участваха в протестите срещу военната операция на Израел в ивицата Газа. Според нея, както и според посочения за следващ държавен секретар сенатор Марко Рубио загубата на живот на палестинци е изцяло по вина на “Хамас”. 
На този фон израелският крайнодесен министър на финансите Безалел Смотрич разпореди да се подготви изграждането на незаконни селища в окупирания от Израел Западен бряг. Той заяви, че победата на Тръмп на президентските избори “носи важна възможност за държавата Израел”, допълнена с прекратяването веднъж завинаги на всяка перспектива за създаване на независима палестинска държава. 
Ако избраният за следващ президент на САЩ Доналд Тръмп е искрен в желанието си да спре войните в региона, той би трябвало първо да признае, че Близкият изток не е същият Близък изток от 2017 г., когато влезе в Белия дом за първи път, изтъкват редакторите на “Ал Ахрам”. “Със сигурност няма място за безразсъдни едностранни решения, подкрепяни от сегашното екстремистко израелско правителство и за съжаление от повечето от предложените за ключови постове. Анексирането на Западния бряг е рецепта за повече насилие и безкрайни войни в региона”, завършва коментарът. 
/ПГ/

Title Момчето, извършило масовото убийство в Белград, от днес е със статут на пострадал в процеса срещу родителите му:
Тийнейджърът, извършил масово убийство в училище в Белград миналата година, от днес е със статут на пострадал в процеса срещу неговите родители, информира ТАНЮГ.
Това съобщи пред журналисти след закрития процес адвокатът на родителите на момчето Ирина Борович.
 "От днес К. К. официално има статут на пострадало лице (…). От днес Висшата прокуратура в Белград защитава неговите права и интереси", каза Борович.
Момчето получи такъв статут, тъй като обвинителният акт срещу родителите му бе разширен с обвинение в неглижиране и малтретиране на малолетно лице. 
На 3 май миналата година тийнейджърът уби с два пистолета, собственост  на баща му, девет ученици и охранител при масова стрелба в училище "Владислав Рибникар" в центъра на Белград. През цялото време след извършването на масовото убийство непълнолетният К. К. се намира в психиатрична клиника. Той не носи отговорност пред закона, тъй като към момента на нападението не е бил навършил 14 години.
През октомври момчето свидетелства в процеса  срещу родителите си Миляна и Владимир Кецманович.
В Белград днес продължи процесът срещу родителите с представяне на защитата. 
Владимир Кецманович днес отрече да е извършил престъплението неглижиране и малтретиране на малолетно лице. Той отказа да отговаря на въпросите на защитата и обвинението.
Освен това обвинение бащата е обвинен в „тежко престъпление срещу общата сигурност“, а майката -  в престъплението "незаконно притежание и носене на оръжие", посочва ТАНЮГ.
От масовото убийство бащата се намира в ареста, а на майката й е забранено да се среща и да комуникира със сина си. Подсъдимите са също собственик и инструктор в клуб по стрелба, в който според обвинението непълнолетният ученик се е учил да стреля с баща си.
/ВН/

Title Обединеното кралство и Молдова подписаха споразумение за отбрана на фона на "заплахите" от страна на Русия:
Обединеното кралство и Молдова подписаха днес споразумение за отбрана и сигурност, което трябва да укрепи източноевропейската страна и да я направи устойчива на фона на руските "заплахи", съобщи британското външно министерство, цитирано от Франс прес.
"Молдова е ключов партньор в областта на сигурността", заяви външният министър на Обединеното кралство Дейвид Лами, който е на посещение в Молдова.
"За да укрепим нейната устойчивост срещу руската агресия и да поддържаме сигурността в Обединеното кралство, задълбочавам сътрудничеството в областта на нелегалната имиграция и поставям началото на ново партньорство в областта на отбраната и сигурността“, добави той.
Лондон подчертава, че Молдова е изправена пред "нарастващи хибридни заплахи от Русия".
В началото на ноември Молдова преизбра проевропейския президент Мая Санду за нов мандат. Победата ѝ обаче бе разкритикувана от поддръжниците на Русия в страната, както и от Москва.
Европейският съюз официално започна преговори за присъединяване с дълбоко разделената бивша съветска република през юни. На 20 октомври се проведе референдум, който с малка разлика бе спечелен от проевропейските сили в Молдова и пътя към членството в ЕС става част от молдовската конституция.
"С Украйна на прага им, на молдовците постоянно се напомня за руското потисничество, империализъм и агресия", каза британският външен министър Дейвид Лами.
Според британското външно министерство Мая Санду е била преизбрана "въпреки безпрецедентната руска намеса" в президентските избори. 
Войната в Украйна накара "милиони цивилни" да избягат, "включително десетки хиляди в Молдова, където сега има повече от 50 000 украински деца", напомни Лондон.
/ЛМ/

Title Албания ще подложи на обществено обсъждане въпроса за забраната на ТикТок и Снапчат след убийството на 14-годишно момче:
Албанският премиер Еди Рама съобщи днес, че въпросът за забраната на социалните мрежи ТикТок и Снапчат в Албания или поставянето на възрастово ограничение за достъп до тях ще бъде подложен на обществено обсъждане, съобщи информационният портал „Шчиптаря“.
Като определи тези две платформи като най-продуктивни източници за подбуждане към насилие и тормоз сред непълнолетните, Рама каза, че решението ще бъде взето след консултации с родители във всички училища.
Тези изявления на албанския министър-председател идват два дни след убийството на 14-годишно момче в Тирана от негов връстник.
Мартин Цани, ученик от основно училище в центъра на албанската столица, беше наръган смъртоносно в понеделник в близост до училището от друго 14-годишно момче, започнало сбиване с него и трето момче, техен съученик, след учебните часове.
Заподозреният за извършването на убийството и наръгването с нож на другото момче беше арестуван вчера. В показанията си 14-годишното момче е заявило, че сбиването е станало, защото Мартин Цани го „гледал“.
Случилото се разтърси албанско общество и повиши притесненията на гражданите, свързани с обидите, които се разпространяват чрез социалните мрежи, отбелязва „Шчиптаря“.
В албанските медии се появиха информации, че момчето, наръгало Цани и ранило другото момче, се казва Марио Прелеши. Те споделиха снимки, качени от Прелеши в социалните мрежи, на които се вижда как той е с превързана ръка, след като е бил ранен при сбиването и кадри в Снапчат, на които показва ножа, с които предполагаемо е извършено убийството. 
Рама, цитиран от Евронюз Албания, заяви, че гарантирането на безопасността в училищата е основен приоритет на албанското правителство. Той допълни, че намирането на решение няма да бъде толкова лесно, като се има предвид, че „много държави се опитват да приложат защитни филтри, но без значителен резултат“.
„Като правителство ние сме ангажирани отдавна с изучаването на тази проблематика (за ограничаването на социалните мрежи или достъпа до тях), следейки какво правят другите страни, но и чрез търсене на възможни решения за намаляване на този все по-плашещ натиск. Подобни инициативи са предприети от Австралия, където към момента е забранен достъпът до социални мрежи на всички деца под 16 години, както и от Франция, където се обсъжда условието родителите да одобряват създаването на онлайн профил“, заяви албанският премиер.
Той допълни, че нерешен остава и проблемът с липсата на система за прилагане на тези ограничения от техническа гледна точка.
„Сега дилемата ни като правителство е дали трябва да опитаме и ние да вървим в посока прилагането на филтри, което фактически от досегашния опит се е показало с ниска ефективност, а случаите на обиждане на хора (в социалните мрежи) се увеличават. Или да предприемем драстични мерки по спиране на ТикТок и Снапчат“, каза още Рама.
/СУ/

Title С международна конференция ще бъде отбелязана 50-годишнината на специалността "Арабистика" в Софийския университет:
С международна конференция ще бъде отбелязана 50-годишнината на специалността "Арабистика" в Софийския университет "Св. Климент Охридски", се съобщава в информация, публикувана в сайта на висшето училище.
На 28 ноември, в 16:00 ч., в аулата в Ректората на Софийския университет ще бъде тържествено открита международната научна конференция "Изтокът - близък и далечен: Текстове, общества и култури", която се организира по повод 50-годишния юбилей на специалността "Арабистика" в Алма матер.
Конференцията се организирана от Катедрата "Арабистика и семитология" на Факултета по класически и нови филологии в Софийския университет съвместно с Института за исторически изследвания към Българската академия на науките. 
При откриването на международния форум за юбилея на българската университетска арабистика на 28 ноември в аулата на Софийския университет, в присъствието на ректорското и деканското ръководство, на изявени учени от страната и чужбина, на представители на Министерството на образованието и науката, Министерството на външните работи, както и на ръководители на дипломатически мисии на арабски и на други партньорски държави, Катедрата по арабистика и семитология ще отбележи и обявения още през 2010 г. от ЮНЕСКО Международен ден на арабския език - 2024 г.
Тържественото откриване на конференцията включва художествена програма от студенти в специалността "Арабистика", както и изпълнения на студентската вокална група "Лингвакорд" към Факултета по класически и нови филологии.
"Макар и фокус на конференцията да е регионът на Близкия изток и Северна Африка, по голямата част от който се заема от обширния арабски свят, този регион се разглежда във взаимовръзка с Балканите, Централна Азия, Южна, Източна и Югоизточна Азия, се отбелязва в съобщението.
/ХТ/

Title Десницата в Румъния - в търсене на общ фронт срещу Социалдемократическата партия:
Представители на десни и десноцентристки партии в Румъния предприеха през последните дни различни стъпки, които показват търсене на единство в десния политически спектър на фона на предричаната от социологическите анкети победа на лявоцентристката Социалдемократическа партия на президентските и парламентарните избори. 
Румънците ще гласуват три недели подред: на 24 ноември на първи тур на президентски избори, на 1 декември – на парламентарни избори и на 8 декември – на втори тур от президентските избори, който не се поставя под съмнение, тъй като няма шансове някой от 14-те кандидати да спечели над 50 процента от гласовете още тази неделя. За първи път от 20 години президентските и парламентарните избори се падат в една и съща година.
Десните и десноцентристките партии в Румъния се явяват отделно на парламентарните избори и са излъчили отделни кандидати за президентския вот. След като допитванията за електоралните намерения показаха, че Социалдемократическата партия на Марчел Чолаку е фаворит за спечелването и на двата вида избори, сред някои от десните сили започнаха разговори за съвместни действия.
В понеделник лидерът на партия „Силата на десницата“ Лудовик Орбан обяви по време на предизборен дебат, че се оттегля от президентската надпревара и ще подкрепи кандидатката на дясноцентристката партия „Съюз за спасение на Румъния" Елена Ласкони. Орбан, който е бивш премиер на Румъния и бивш лидер на Национално-либералната партия, събираше едва един процент от намеренията за гласуване за първия тур на президентските избори, показа социологическо проучване на агенция ИНСКОП.
Настоящият лидер на Национално-либералната партия Николае Чука, който също е сред кандидатите за президент, коментира, че оттеглянето на Лудовик Орбан не носи никакви ползи за Елена Ласкони.
„Съвсем естествено беше да седнем на масата, да проведем диалог, а не да разделяме толкова много дясноцентристкия вот“, каза Николае Чука пред телевизия Диджи 24.
След новината за оттеглянето на Орбан в политическото пространство се заговори за „общ кандидат на десницата“.
По време на предизборната кампания представители на либералите предлагаха на Елена Ласкони от "Съюз за спасение на Румъния" да се оттегли, за да увеличи шансовете на десницата и в частност на Николае Чука. Ласкони отказа подобен ход и обвини Чука, че именно той се е противопоставил на идеята за независимо проучване на кандидатите, така че от редиците на десницата да бъде избран онзи, който има най-големи шансове да победи Марчел Чолаку.
Проучванията на общественото мнение представят премиера и лидер на социалдемократите като фаворит в надпреварата с около 25 процента от гласовете. За влизане във втори тур се борят няколко кандидати, но с най-големи шансове, според проучванията, е лидерът на националистическата партия „Алианс за обединение на румънците“ Джордже Симион (около 20 процента подкрепа) и едва след тях се нареждат претенденти от десницата или независими кандидати.
На предизборна проява в неделя в Клуж-Напока Илие Боложан от Национално-либералната партия се обърна конкретно към Николае Чука, Мирча Джоана и Елена Ласкони с призив десницата да има общ кандидат на президентските избори „за да не се разпиляват гласовете за модернизацията на Румъния“, съобщиха местните медии.
Темата за „общ кандидат на десницата“ така се развихри, че в този контекст започна да се споменава и бившият заместник-генерален секретар на НАТО Мирча Джоана, който се кандидатира като независим. Джоана обаче е дългогодишен лидер на Социалдемократическата партия и е заемал редица държавни постове като представител на социалдемократите.
Запитан какво мисли по темата за „общ кандидат на десницата“, премиерът Марчел Чолаку каза, че най-много му допада вариантът за Мирча Джоана.
„Харесва ми този (вариант) с Джоана! Кандидатът на десницата Джоана! Обичам го! След като пет години беше председател на СДП и заемаше всякакви постове по предложение на СДП, той изведнъж стана десен кандидат“, коментира иронично Чолаку, цитиран от румънските медии.
Повод за ирония намери и соченият за най-вероятен съперник на Чолаку във втория тур - Джордже Симион.
След оттеглянето на Лудовик Орбан Джордже Симион коментира, че ще бъде добре от надпреварата да се откажат и други кухи кандидати, защото „няма да постигнат дори броя на подписите под внесените си кандидатури“, предаде Аджерпрес. 
Всяка президентска кандидатура е съпроводена с най-малко 200 000 подписа, съгласно румънското изборно законодателство.
Лудовик Орбан изглежда обаче посветен на идеята за обединение в дясното и днес призова и Николае Чука да се оттегли в полза на Елена Ласкони, като предупреди, че оставането на Чука в надпреварата за президент може да доведе до катастрофа за Национално-либералната партия и за демокрацията, визирайки очертаващия се втори тур между Чолаку и националиста Симион.
Политическият анализатор Раду Магдин коментира, че резултатът от първия тур на президентските избори и преговорите за втория тур ще повлияят на динамиката и ще дадат силен сигнал и за парламентарните избори на 1 декември.
„Мисля, че динамиката на изборите ще бъде силно повлияна от първия тур на президентските избори. Гласоподавателите на кандидатите, които достигнат втори тур, може да са по-мотивирани да излязат да гласуват, за да изберат своите депутати, докато останалите гласоподаватели може да са разочаровани и да се откажат да отидат до урните. Но всичко зависи и от съюзите, които ще се формират след първия тур и които засягат не само резултата от президентските избори, но и бъдещата управляваща коалиция“, коментира Раду Магдин за Аджерпрес.
За парламентарните избори Социалдемократическата партия отново е начело в електоралните нагласи с около 31 процента, следвана от „Алианс за обединение на Румъния“ с  около 20 на сто. Едва на трето място се нарежда дясноцентристката Национално-либерална партия с около 16 процента, според анкета на ИНСКОП. 
На този фон новата партия "Справедливост и уважение в Европа за всички" (DREPT – на румънски абревиатурата означава „прав“, „десен“, „справедлив“) инициира вчера среща със „Съюз за спасение на Румъния“ на тема възможностите за съставяне на дясноцентристко парламентарно мнозинство след парламентарните избори, предаде Аджерпрес.
Опитите на десницата в Румъния за обединение и общ фронт срещу левите и левоцентристките партии обикновено се провалят или не просъществуват дълго.
Три десни партии, сред които „Съюз за спасение на Румъния“, се бяха обединили за съвместно участие на европейските и местните избори през юни т.г. под името „Алианс на обединената десница“. В него влязоха тогава партия Народно движение и "Силата на десницата".
Първоначалната идея бе „Алиансът на обединената десница“ да участва съвместно във всичките видове избори тази година. След слабото представяне през юни - 8,61 процента или три мандата в Европейския парламент, и само 28 кметски мандата и 6,28 процента от гласовете на местния вот, „Алиансът на обединената десница“ се разпадна. 
Каталин Друла, който оглавяваше „Съюз за спасение на Румъния“, подаде оставка и за председател на дясноцентристката реформаторска партия бе избрана Елена Ласкони, която пое по друг курс.
След предишните парламентарни избори Национално-либералната партия, която е най-голямата в десния политически спектър, управляваше в коалиция със „Съюз за спасение на Румъния“ и Демократичния съюз на унгарците в Румъния. Тази коалиция се разпадна през 2021 г. 
След това Национално-либералната партия влезе в „неестествен съюз“, както го нарекоха румънските медии, със Социалдемократическа партия. Николае Чука и Марчел Чолаку се договориха за ротация на поста министър-председател, която осъществиха успешно през юни 2023 г. 
/ВН/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Творческа работилница за деца се състоя в Културен център „Магура“ в Чикаго:
Творческа работилница за деца с водещ Мирослава Кирова се състоя в Културен център „Магура“ в Чикаго, САЩ. 
„Тази неделя малчуганите се потопиха в магията на веселото „Плашило на рафта”, съобщиха от „Магура“ във Фейсбук страницата си. 
„Запознахa се с верния приятел на всички играчки в детската стая, който обича приказките и мечтите за вълшебства“, добавиха от там. 
„Плашило на рафта” е и близък приятел с известния елф на рафта! Около Деня на благодарността нашето „Плашило“ пристига, за да наблюдава кой как се държи, без да прави пакости като елфчетата – просто си стои и наблюдава. Така то помага на вашия елф, който идва чак през декември“, обясниха по-рано организаторите на работилницата.
„Ако нямате такъв „помагач“ на рафта, заповядайте с децата си, за да си направим един заедно! Ще го залепим, оцветим, украсим и ще му дадем име!“, приканиха от там. 
От Културния център благодариха на всички деца и родители, включили се в занятието. 

/ИКВ/

Title "Райънеър" заплашва да спре да обслужва 10 регионални френски летища от 1 януари заради предложение за по-високи данъци:
Нискотарифният превозвач "Райънеър" (Ryanair) заплаши днес да спре да обслужва десет френски регионални летища от 1 януари, ако в бюджета за 2025 г. бъде включено повишено данъчно облагане на въздушния сектор, предаде Франс прес.
"Райънеър" в момента преразглежда разписанието  и очаква да намали капацитета до и от френските регионални летища от януари 2025 г., ако френското правителство продължи да настоява със своя недалновиден проект". Това заяви търговският директор на ирландския нискотарифен превозвач Джейсън Макгинес, цитиран в комюникето
/СЛС/

Title Ако не подготвим душите си и тези на децата ни да бъдат вместилище на Бога, няма да можем да осмислим живота си, каза Българският патриарх Даниил:
This is a modal window.
Beginning of dialog window. Escape will cancel and close the window.
End of dialog window.
Празнична архиерейска вечерня с петохлебие, с участието на Българския патриарх и Софийски митрополит Даниил, беше отслужена тази вечер в църквата „Св. Успение Богородично“ в Кюстендил. 
В службата участваха и Велбъждският епископ Исаак - архиерейски наместник на Кюстендилска духовна околия и втори викарий на Софийския митрополит, архимандрит Йоан – протосингел на Софийска света митрополия, архиерейският наместник на Дупнишка духовна околия Георги Паликарски, свещеници от Кюстендил и Дупница.
Празнуваме събитието, при което родителите на малката Мария - праведните богоотци Йоаким и Анна, изпълнили своят обет да посветят своето чедо на Бога. Този празник българската православна църква го е определила да бъде още празник на православната християнска младеж и семейство, каза  патриарх Даниил. Той посочи, че празникът носи и идеята за това да видим какво е предназначението на човека, както и кое е най-доброто възпитание за децата му. 
"Колко са родителите днес, които довеждат, не за да посветят децата си в служба на Бога, с радост и за цял живот? Колко са родителите, които водят децата си в храма и мислят, че това е важно? Или по-скоро те се стремят да им дадат такова образование, което ще им даде възможност да се реализират в живота и да получават добри доходи. Но какво ще бъде в душата на детето, какви ще бъда мислите и желанията на това дете, сякаш за това много не се грижим", каза в проповедта си Българският патриарх.
Той изтъкна в словото си, че ако имаме вярата на светите праведни богоотци Йоаким и Анна, ако имаме съпружеската вярност в семействата, милосърдието към човеците и така възпитаваме децата си, на тях също няма да им е чужда молитвата, желанието да дойдат в храма, да се помолят и да вършат дела на милосърдие. 
"Любовта към Бога и към човеците ще им бъде позната и у тях ще има желание да постъпват по този начин. В крайна сметка това е целта на човешкия живот. Тогава ще видим, че Божията благодат ще се докосне до нашето сърце, но и ще остане там. Божията благодат ще просвети и сърцето, и ума ни.  Ще ни даде да разберем, че Бог е милостив и благ и ще видим, че това е смисълът на човешкия ни живот", каза още патриарх Даниил.
Каквото и да постигнем в живота си, каквото и образование дадем на децата си, ако не ги подготвим душите им да станат вместилище на Бога и не живеем с Бога, това няма да може да осмисли живота ни. Това, което представляваме, което Бог е създал, с даровете и богообразната  душа, която ни е дал, не е за земни развлечение, а за  да живеем с Бога и да бъдем изпълнени с Божията радост, благодат, благост, радост и мир, с цялата пълнота на божеството", каза Българският патриарх и Софийски митрополит Даниил.
Той посочи, че днес молим Света Богородица и праведните й богоотци да ни помагат, за да се запазим непорочни във вярата, да претърпяваме трудностите, които и те са изтърпели в живота си, и да останем верни на Бога.
Благодарност към Негово Светейшеството за посещението му в Кюстендилска духовна околия, в навечерието на светия ден – Въведение Богородично и празник на християнското семейство и младеж, изказа и Велбъждският епископ Исаак.
"С радост и нетърпение ви очаквахме в деня на св. великомъченик Мина, но ни зарадвахте в навечерието на празника днес", каза епископ Исаак. Той поднесе икона с образа на св. Мина, подготвена за празника на светеца през миналата седмица. "Нека св. Мина, един от закрилниците на Кюстендил, да помага и във вашите първоотечески трудове, за благото на българския народ, и за вярата на всички нас, с която да растем, крепнем и следваме Божия път“, каза още епископ Исаак.
По-късно днес Негово светейшество присъства на празничен концерт, посветен на Деня на православната християнска младеж и семейство,  в кюстендилското читалище "Братство". Организатори на събитието са читалище "Братство 1869" и Софийската света митрополия – Архиерейско наместничество – Кюстендил. В програмата участват вокална формация "Неразделни", фолклорната група "Трепетлика",  Фолк арт формация, Хор "Св. Наум Охридски" с диригент д-р Андрей Касабов.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Барселона не бърза с решението за защитника Оскар Мингеса:
Бъдещето на испанския футболист на Селта Виго Оскар Мингеса ще бъде изяснено през следващото лято, пише местният вестник "Мундо Депортиво".
25-годишният защитник започна силно сезон 2024/2025, а настоящият му тим иска да го задържи в редиците си. Селта Виго обаче притежава само 50 процента от правата на Мингеса, а останалите 50 процента са собственост на бившия му отбор Барселона.
Ръководството на Селта е запознало каталунския гранд с намерението си да откупи правата на футболиста на 100 процента, но Барселона не бърза с отговора.
Каталунците могат да си върнат Оскар Мингеса за 10 милиона евро, а това е нещо, което обмислят в последните месеци.
/КМ/

Title Великобритания отказа да коментира съобщенията, че Украйна е използвала крилати ракети „Сторм Шадоу“ срещу цели в Русия:
Великобритания отказа да коментира появилите се съобщения, че Украйна е използвала крилати ракети „Сторм Шадоу“ срещу цели на територията на Русия, предаде Ройтерс.
Говорител на британския премиер Киър Стармър заяви, че офисът му няма да коментира съобщения или оперативна информация.
Засега Украйна също не коментира съобщенията в медиите.
По-рано Блумбърг съобщи, че Украйна за първи път е изстреляла британски крилати ракети „Сторм Шадоу“ към територията на Русия, позовавайки се на анонимен западен официален служител.
Британското издание „Телеграф“ съобщи, че жители на село Марино в руската Курска област са намерили фрагменти от ракета „Сторм Шадоу“.
Великобритания преди е заявявала, че Украйна може да използва крилатите ракети в рамките на украинската територия.
За ударите беше съобщено и от руските военни кореспонденти в приложението „Телеграм“. Те бяха потвърдени пред Ройтерс и от анонимно длъжностно лице.
По-рано Москва каза, че употребата на западни оръжия за удари на руска територия, далеч от границата, би била голяма ескалация в конфликта. Киев съобщи, че се нуждае от това, за да се отбранява посредством удари в тила срещу руски военни бази.
Руските военни кореспонденти публикуваха видеоклипове, в които се твърди, че се чуват ударите на ракетите. Най-малко 14 големи взрива се чуват на тях, посочва Ройтерс.
Руският канал в „Телеграм“ „Два майора“ твърди, че Украйна е изстреляла до 12 крилати ракети „Сторм Шадоу“ в Курска област. Той публикува снимки от останки на ракета, на които ясно се вижда името „Сторм Шадоу“, предаде Ройтерс.
Крилатите ракети имат обсег от 250 км и биха дали на Украйна способността да бомбардира военни цели дълбоко в руска територия.
От няколко месеца правителството в Киев полага усилия да издейства разрешение от САЩ за извършване на удари по военни цели на територията на Русия.
Първата употреба на американски ракети АТАКМС срещу руски склад за боеприпаси в Брянска област беше разкритикувана от Москва. Русия обяви, че актуализира ядрената си доктрина, за да намали прага на условията за употреба на ядрени оръжия.
Вашингтон заяви, че не вижда необходимост да променя собствената си ядрена политика, и обвини Москва, че прибягва до безотговорна реторика.
Военни анализатори твърдят, че ракетите с по-голям обсег едва ли ще дадат на Украйна решаващо предимство във войната, но биха могли да ѝ помогнат да укрепи позициите си, особено в битката в руската Курска област.
Кабинетът на британския премиер Киър Стармър не коментира съобщенията в британските медии, включително във вестниците „Файненшъл таймс“ и „Гардиън“.
В Камарата на общините министърът на отбраната в сянка Джеймс Картлидж повдигна процедурен въпрос и попита дали от министрите се очаква да направят изявление по съобщенията, предадоха Пи Ей Мидия и ДПА.
По-рано министърът на отбраната Джон Хийли заяви пред депутатите, че вчера е разговарял с колегата си в Киев, където са обсъдили плана на Великобритания за подкрепа на Украйна.
„През последните седмици видяхме значителна промяна в действията и в реториката по отношение на Украйна, а действията на Украйна на бойното поле говорят сами за себе си“, каза днес Хийли ред Камарата на общините.
/ЛМ/

Title Вайола Дейвис ще получи почетната награда "Сесил Б. Демил":
Вайола Дейвис ще получи почетната награда "Сесил Б. Демил", предаде Асошиейтед прес. Отличието ще й бъде връчено на 82-рата годишна церемония за наградите "Златен глобус" на 5 януари.
Дейвис спечели похвали за поредица от завладяващи персонажи във филми като "Прегради", "Майката на блуса", "Жената воин", като същевременно завладява телевизионната аудитория чрез юридическата драма "Как да ни се размине за убийство".
Президентът на наградите "Златен глобус" Хелън Хоун нарече Дейвис "светило" и изрази възхищението си от отдадеността на актрисата на занаята и влиянието й върху индустрията.
 
"Смелостта на Вайола да пресъздава сложни и силни персонажи преодолява бариери и проправя нови пътища, което я превръща в емблема на съвършенството и идеален носител на тази престижна награда", каза Хоун. 
Наградата "Сесил Б. Демил" е присъждана на 69 от най-големите таланти на Холивуд. Сред досегашните носители са Том Ханкс, Джеф Бриджис, Опра Уинфри, Морган Фрийман, Мерил Стрийп, Барбра Стрейзанд, Сидни Поатие.
Номинациите за предстоящата церемония за наградите "Златен глобус" ще бъдат обявени на 9 декември.
59-годишната Дейвис има две награди "Тони", последната от които за "Прегради" през 2010 г. През 2015 г. тя спечели "Еми" за "Как да ни се размине за убийство", а през 2016 г. беше отличена с "Оскар" и "Златен глобус" за филмовата версия на "Прегради". Вайола Дейвис влезе в престижния клуб на лауреатите на ЕГОТ - водещите отличия за телевизия, музика, кино и театър съответно "Еми", "Грами", "Оскар" и "Тони", след като спечели и музикалното отличие през 2023 г. за  най-добра аудиокнига за мемоарите си Finding Me.
/ХТ/

Title Монтана 2003 надигра хърватския Трешневка 2009 за трета победа в Адриатическата лига по баскетбол за жени:
Отборът на Монтана 2003 се наложи над хърватския Трешневка 2009 с 88:72 (22:21, 22:29, 21:8, 24:14) като домакин в зала "Младост" в шестия си мач от сезон 2024/2025 на Адриатическата лига по баскетбол за жени за сезон 2024/2025.
Българският вицешампион записа трета победа в надпреварата и събра актив 3-3 на втора позиция във временното класиране, отстъпвайки единствено пред лидера Берое, докато Трешневка 2009 допусна втора поредна и общо трета загуба от четири изиграни срещи.
Домакините от Монтана започнаха по-уверено двубоя и поведоха с 10 точки при 16:6 в средата на първата четвърт, но хърватският тим успя да се доближи само на точка - 21:22 след 10 минути игра.
Последва много оспорвана втора част, в която Трешневка 2009 имаше превъзходство и минута преди края на първото полувреме отбеляза и най-голямата си преднина от 9 точки при 50:41. Микаела Дамянова реализира за Монтана 2003, фиксирайки резултата на почивката - 43:50.
След паузата българският състав заигра по-добре и постепенно си върна инициативата, поемайки водачеството за аванс от 64:58 в края на третата четвърт. В оставащите 10 минути Трешневка 2009 за кратко скъси дистанцията, но Монтана 2003 контролираше двубоя и записа най-голямата разлика от 16 точки.
Най-резултатна за успеха на домакините беше Киана Джонсън, която оформи "дабъл-дабъл" от 30 точки и 13 борби, а добави 8 асистенции. Сара Бут също допринесе с "дабъл-дабъл" от 17 точки и 12 борби, както и 6 асистенции, а Габриела Николова завърши с 15 точки, 6 борби и 5 асистенции.
За Трешневка 2009 Нина Новак отбеляза 18 точки и 4 борби.
В следващия си мач от Адриатическата лига Монтана 2003 приема босненския Орлови на 11 декември, а на първо време за тима предстои домакинство на Локомотив София на 23 ноември в двубой от петия кръг на първенството на България по баскетбол за жени.
/КМ/

Title В Силистра тържествено бeше посрещнат честният пояс на Пресвета Богородица:
This is a modal window.
Beginning of dialog window. Escape will cancel and close the window.
End of dialog window.
В навечерието на Деня на християнското семейство в Силистра тържествено бeше посрещнат честният пояс на Пресвета Богородица. Реликвата пристигна от манастир в Света гора, съпровождана от солидна охрана и монаси, водени от митрополит Игнатий от Гръцката православна църква.
„Радвам се, че точно на днешния ден в нашия старопрестолен град посрещаме пояс, който собственоръчно Света Богородица направи от камилска вълна. Той ще благослови не само нашата епархия, а и цялата Българска православна църква. Надявам се, че достойно ще посрещнем светинята и тя ще даде на всеки това, от което има нужда“, каза Доростолският митрополит Яков.
Той припомни, че на пояса на Пресвета Богородица се благославят коланчета, които се слагат на жени, които не могат да заченат.  Митрополитът изрази надежда, че семейства, които все още нямат деца, ще намерят време да се поклонят пред ценната реликва и да се помолят за своя рожба.
Проведено бе литийно шествие към катедралния храм „Св. св. Петър и Павел“, където реликвата ще остане за поклонение утре.
На 22 ноември поясът на Пресвета Богородица ще е в Тервел, а на 23-ти в Дулово.
/ХТ/

Title Европейските борси затвориха със спад на фона на ескалацията на геополитическото напрежение:
Водещите индекси на основните фондови пазари в Европа закриха днешната търговия със спад на фона на ескалацията на напрежението във войната Русия - Украйна, предаде Си Ен Би Си.
Индексът FTSE 100 на Лондонската фондова борса спадна с 13,95 пункта или 0,17 на сто до 8085,07 пункта.
Във Франкфурт DAX загуби 59,07 пункта или 0,31 на сто до 19 001,24 пункта.
Парижкият CAC 40 се понижи с 31,19 пункта или 0,43 на сто до 7198,45 пункта.
Общоевропейският Stoxx 600 се понижи с 0,01 на сто, като отделните сектори са разпределени в червена и зелена територия. 
/СЛС/

Title Доналд Тръмп номинира Матю Уитакър за постоянен представител на САЩ в НАТО:
Новоизбраният американски президент Доналд Тръмп днес номинира Матю Уитакър за постоянен представител на САЩ в НАТО, предаде Ройтерс.
Републиканският лидер се спря на лоялен човек, който за кратко беше изпълняващ длъжността главен прокурор по време на първия мандат на Тръмп в Белия дом.
"Мат е силен воин и лоялен патриот, който ще гарантира, че интересите на САЩ се развиват и защитават“, пише в изявление на Тръмп. По думите му Уитакър ще укрепи връзките на Вашингтон със съюзниците му от алианса и "твърдо ще противостои на заплахите към мира и стабилността“. "Той ще поставя АМЕРИКА НА ПЪРВО МЯСТО“, допълва републиканският лидер.
Отношенията между САЩ и НАТО бяха обтегнати по време на първия мандат на Тръмп. Той критикуваше алианса и обвиняваше европейските страни членки, че отделят прекалено малко средства за отбрана.
Уитакър е активен член на института "Америка на първо място" - дясноориентиран мозъчен тръст, който работи в тясно сътрудничество с предизборния щаб на Тръмп по разработване на политическата му програма за втория му мандат в Белия дом.
Тръмп не е оповестил много конкретни детайли около външнополитическите си планове. Според поддръжниците му обаче благодарение неговата личностна сила и подходът му "мир чрез сила" чуждестранните лидери ще се подчинят на волята на Тръмп и "пожарите по света" ще бъдат потушени, както се изразяват републиканците.
"Имам пълно доверие в способността на Мат да представлява САЩ със сила, почтеност и непоколебима отдаденост", пише в изявлението на Тръмп. "Очаквам с нетърпение да работя в тясно сътрудничество с него, тъй като продължаваме да насърчаваме МИРА ЧРЕЗ СИЛА, свободата и просперитета по света", заключава новоизбраният президент на САЩ.
 
/ЛМ/

Title Европейски нюзрум: Външните министри на ЕС отхвърлиха предложението на Борел за замразяване на диалога между ЕС и Израел заради войната в Газа:
Европейският съюз отхвърли в понеделник идеята за преустановяване на политическия диалог с Израел във връзка с нарушенията на правата на човека в ивицата Газа. Предложението беше направено от оттеглящия се от поста върховен представител на Европейския съюз по външната политика и сигурността Жозеп Борел. Той предупреди само няколко дни преди края на мандата си: "Историята ще съди всички, всички нас", обобщава Европейският нюзрум – платформа за сътрудничество между 23 европейски новинарски агенции, сред които е и БТА.
В понеделник Борел заяви, че "няма повече думи", с които да опише кризата в Близкия изток, като направи мрачна оценка на потенциално последната си среща на външните министри. На брифинг за пресата Борел заяви, че мнозинството от 27-те държави от Европейския съюз - както се очакваше - са отхвърлили неговия призив за прекратяване на политическия диалог с Израел във връзка с войната в ивицата Газа.
Едва прикривайки разочарованието си от липсата на влияние от страна на ЕС върху израелско-палестинския конфликт по време на петгодишния си мандат, по-рано Борел заяви, че е "изчерпал думите, за да обясни какво се случва".
Очакваше се предложението на Борел за прекратяване на политическия диалог на ЕС с Израел - част от по-широкообхватно споразумение за търговските отношения - да срещне съпротивата на много държави членки, сред които Франция, Германия, Нидерландия, Чехия, Унгария, Италия и Белгия.
Съветът на ЕС по външни работи (ежемесечно заседание на министрите на външните работи в рамките на Съвета на ЕС - бел. ред.), който се проведе на 18 ноември, може да се окаже последният, председателстван от Борел. Предполагаем негов наследник е бившият министър-председател на Естония Кая Калас, която вероятно ще поеме поста от Борел в рамките на следващия състав на Европейската комисия, председателствана отново от Урсула фон дер Лайен.
"Това е война срещу децата"
"Това е война срещу децата", заяви 77-годишният ръководител на външната политика на ЕС пред журналисти след заседанието на Съвета на ЕС по външни работи. Той описа "апокалиптичната ситуация в Газа, където 70 процента от жертвите са деца и жени“, а два милиона души са били разселени. Борел също така призна страданията на израелските заложници, държани в плен от палестинската въоръжена групировка "Хамас" и други въоръжени групи след атаките срещу Израел на 7 октомври 2023 г.
Атаките на "Хамас" доведоха до смъртта на 1206 души, предимно цивилни, според преброяване на официални израелски данни, направено от френската новинарска агенция Франс прес. Министерството на здравеопазването в управляваната от "Хамас" ивица Газа твърди, че от 7 октомври досега там са загинали 43 922 души, предимно цивилни.
Мнозинството от държавите членки на Европейския съюз са против замразяването на диалога между ЕС и Израел
"Повечето държави членки смятат, че е много по-добре да продължат да поддържат дипломатически и политически отношения с Израел", потвърди Борел. Той изтъкна, че предложението му е подкрепено от доклад, изготвен от специалния представител на ЕС по правата на човека Олоф Скуг. Докладът се основава на компилация от данни за нарушения, публикувани от агенции на ООН и други международни организации, работещи на територията на Газа, Западния бряг и Ливан.
Върховният представител на ЕС по външната политика и сигурността заяви, че неговите служби "поне са предоставили на разположение" цялата информация, изготвена от органите на ООН и международните организации на място, "за да се прецени начинът, по който се води войната".
Борел добави, че е направил това, след като Европейската комисия "не е предложила нищо", откакто през февруари Испания и Ирландия поискаха "спешен преглед" на това дали Израел спазва задълженията в областта на правата на човека съгласно Споразумението за асоцииране между ЕС и Израел.
ЕС е разделен по отношение на израелските действия в Газа и Западния бряг
Откакто Израел предприе опустошителна ответна офанзива в Газа, държавите от ЕС са дълбоко разделени по отношение на конфликта.
Германският министър на външните работи Аналена Бербок отхвърли предложението на Борел за прекратяване на редовния политически диалог с Израел. "Винаги сме за това каналите за диалог да останат отворени. Разбира се, това се отнася и за Израел", каза тя. "Хуманитарната помощ е твърдо прикрепена в международното право", каза тя. Бербок ясно заяви, че не трябва да има колонизация на Газа и изселване от територията.
Франция се обяви против замразяването на диалога между ЕС и Израел, но подкрепя санкциите срещу израелските заселници, обвинени в нападения над палестински цивилни в окупирания Западен бряг. "Ние сме дълбоко привързани към сигурността на Израел", заяви френският външен министър Жан-Ноел Баро на Парижкия форум за мир, но "в интерес на Израел, на израелската сигурност, трябва да се спазва международното право и да се постигне справедливост". По време на посещението си на Западния бряг на 7 ноември Баро вече беше заплашил с нов кръг от санкции и поднови ангажимента на Франция за постигането на решение за две държави във връзка с израелско-палестинския конфликт.
Държавният секретар по европейските въпроси на Португалия Инеш Домингуш заяви, че Португалия също се противопоставя на предложението на Борел, като подчерта, че "сега не е идеалният момент" за това. Домингуш заяви, че има основания по същество, тъй като Лисабон смята диалога "за положителен", но това е и въпрос на време, тъй като в момента има преход на ниво изпълнителна власт на ЕС". Процесът на одобрение на новата Европейска комисия (ЕК) е в ход - изслушванията на новите комисари продължават и се очаква новият състав на ЕК да започне работа през декември. "В момента смятаме (...), че е важно да се запази политическият диалог", каза тя.
Министърът на външните работи на Нидерландия Каспар Велдкамп заяви: "Има нов израелски министър (Израел Кац - новият министър на отбраната), скоро ще има и нов върховен представител на ЕС по външната политика и сигурността; ще изчакаме тези две възможности, за да започнем диалога, защото има много неща за обсъждане, включително катастрофалната хуманитарна ситуация в ивицата Газа". 
Италианският външен министър Антонио Таяни подчерта, че "бойкотирането на диалога с Израел е безсмислено. Ако искате да работите за мир, не можете да избягвате разговорите с Израел".
Заместник-министърът на външните работи на България Елена Шекерлетова подчерта необходимостта от деескалация на конфликта, подновяване на дипломатическите усилия и предотвратяване на ескалацията на военните действия в региона. "България подкрепя изпълнението на Резолюция 2735 на Съвета за сигурност на ООН за незабавно и безусловно освобождаване на всички заложници и прекратяване на бойните действия", заяви Шекерлетова.
От името на Словения министърът на външните работи Таня Файон заяви, че страната е готова да разгледа предложението на Борел за прекратяване на диалога с Израел. Според нея фокусът трябва да бъде поставен върху Член 2 от Споразумението за асоцииране между ЕС и Израел, който се отнася до зачитането на правата на човека. "Това е ключовото, което трябва да бъде запазено. Но има и други въпроси, поради което си заслужава да се обмисли възможността за временно прекратяване".
Файон отново призова за по-строги санкции срещу израелските заселници, които упражняват насилие над палестинците на Западния бряг. Първият дипломат на Словения призова и за санкции срещу израелските политически лидери, които подкрепят случващото се. Освен това тя призова за ембарго върху вноса, обозначен като произхождащ от окупираните палестински територии.
 
 
 
 
 
 
 
 
 
 
 
/ЛМ/

Title АТА: Космополитна Тирана приветства 3000 дигитални номади:
В Тирана се провежда второто издание на Фестивала на дигиталните номади (Nomad Digital Festival), предаде за БТА албанската агенция АТА. Събитието събира дигитални номади от цял свят, професионалисти, предприемачи, иноватори и млади хора, които в момента изследват света с дистанционна работа или мечтаят за такава.
Кметът на албанската столица Ерион Велиай изрази гордостта си, че такива фестивали се провеждат в Тирана, която става все по-космополитна.
„Голямо удоволствие е, че второто издание на Фестивала на дигиталните номади се провежда в Тирана като изключителна тенденция, която обхвана цяла съвременна Европа, особено след ковид, и когато много от работните задължения могат да се извършват дистанционно. Днес Тирана е номер едно на Балканите с 3000 дигитални номади, с професионалисти, които имат познания, не само хора на ръчния труд, а хора, които вършат работата на бъдещето. Те не само живеят добре в Тирана, но и знанието, което разпространяват, и фактът, че местната екосистема на много от компаниите, много от стартиращите фирми, е вдъхновена от дигитални номади, е нещо изключително. Ние със сигурност популяризираме Тирана, като същевременно се подготвяме да бъдем средиземноморска столица на културата през следващата година. Голяма част от дигиталните номади ще бъдат включени в културни дейности. Освен това е страхотно, като си помислим, че сме израснали в град, в който преди имаше само една националност, но днес живеем в град с над 140 националности. Това означава, че в Тирана става нещо. Бихме искали да продължим това пътуване с цялата тази положителна енергия, за да бъдем наистина космополитен град за всички“, каза Велиай.
Участниците във Фестивала на дигиталните номади изследваха бъдещето на работата, технологиите и глобалната свързаност с динамични лектори и сесии, включващи вдъхновяващи истории за успех.
(Новина, избрана от албанската агенция АТА за публикуване от БТА съгласно договора за сътрудничество между агенциите)
/ЕЩ/

Title Автобиографичната книга на добруджанската певица Калинка Вълчева „Пътят ми към сцената“ ще бъде представена на 4 декември в Добрич:
Автобиографичната книга на добруджанската певица Калинка Вълчева „Пътят ми към сцената“ ще бъде представена на 4 декември в Добрич, съобщават от Регионалната библиотека “Дора Габе” в града.
Събитието ще бъде с участието на Живко Желев, който е концерт-майстор и музикален ръководител на оркестър и хор на Професионален фолклорен ансамбъл „Добруджа“.
В юбилеен документален фото-поетичен албум Калинка Вълчева събира важни и паметни мигове от своя живот.  Изданието е илюстрирано с фотографии от нейния житейски и творчески път.
"Обиколих света, посетих четири континента, но по-свидна и по-обична земя от нашата родна добруджанска земя не видях. Моят живот е една песенна отливка в сърцето – живот от песен, песента на Добруджа. Затова съм тук, при своите – в моята родна и с нищо несравнима България“, споделя народната певица.
Входът за събитието ще е свободен.
/ХТ/

Title За четвърта поредна седмица граждани протестират пред Съдебната палата в София срещу избирането на нови главен прокурор и председател на ВАС:
This is a modal window.
Beginning of dialog window. Escape will cancel and close the window.
End of dialog window.
Граждани се събраха пред Съдебната палата в София на протест с искане да бъдат прекратени процедурите за избор на нов главен прокурор и председател на Върховния административен съд (ВАС). Събитието е под наслов "#Кой прегрупира главните прокурори", организирано от Инициатива "Правосъдие за всеки". В района има засилено полицейско присъствие.
Това е четвъртото подобно мероприятие. Организаторите съобщиха, че протести ще има всяка сряда до 18 декември. Също така те призоваха присъстващите да си носят лампи, фенери или свещи, за да "осветят тъмните коридори и прозорци на паралелната власт". Според протестиращите процедурите за избор на главен прокурор и председател на ВАС са нелегитимни, защото се извършват от орган с изтекъл мандат.
Нашата кауза е за справедливост в съдебните сгради. Това ще гарантира по-здрава икономика, по-добро образование и здравеопазване, заяви адвокат Петромир Кънчев от Инициатива "Правосъдие за всеки". Той добави, че е необходимо е да има конституиране на парламента и да се приеме поправката в Закона за съдебната власт.
Трябва ни председател на Народното събрание, за да започне работата си то. Важно е този парламент да сработи, защото сега сме в същата ситуация, която се създаде в миналото Народно събрание, каза още адвокат Кънчев.
На 10 октомври т.г., на последното заседание на Пленума на Висшия съдебен съвет (ВСС), на което можеше да бъде направена номинация за нов главен прокурор, бе издигната кандидатурата единствено на Борислав Сарафов. В момента той е изпълняващ функциите главен прокурор, след като мандатът на предшественика му Иван Гешев бе прекратен предсрочно. Според графика гласуването за нов главен прокурор ще се проведе на 16 януари. 
Вчера Съдийската колегия на Висшия съдебен съвет прие със седем на три гласа да предложи на Пленума на ВСС да открие нова процедура за избор на председател на Върховния административен съд. Колегията предлага новата процедура да започне на 21 ноември, а внасянето на предложения за кандидати да могат да се правят в следващите четири заседания на Пленума на ВСС. Предвижда се изборът на председател отново да се проведе на 20 март. Първата обявена процедура се провали поради липса на кандидати.
/МК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Директорката на компанията за железопътна инфраструктура на Сърбия подаде оставка:
Изпълняващата длъжността директор на компанията за железопътна инфраструктура на Сърбия Йелена Танаскович подаде оставка заради трагедията на гарата в северния сръбски град Нови Сад, при която загинаха 15 души, съобщи сръбската национална телевизия РТС.
Танаскович заема ръководния пост от май 2024 г. 
„С настоящото ви информирам, че подавам оставка от длъжността изпълняващ длъжността генерален директор на „Инфраструктура железнице Сърбие“. За мен беше чест да се присъединя към екипа по покана на президента Александър Вучич и да участвам във всички велики дела, които Сърбия записва в новата си история," посочва Танаскович в писмената си оставката, която е представила на премиера Милош Вучевич.
В предишното сръбско правителство Танаскович беше министър на земеделието, горското стопанство и водното спопанство.
Преди това от 2020 г. до 2022 г. тя беше държавен секретар в Министерството на околната среда, а между 2018 г. и 2020 г. бе държавен секретар в Министерството на финансите. Тя беше също градски секретар, отговарящ за финансите в градската управа на Белград от 2017 г.
По-рано днес оставка подаде министърът на вътрешната и външната търговия Томислав Момирович.
Президентът на Сърбия Александър Вучич каза вчера, че заради трагедията в Нови Сад очаква в най-скоро време оставки в правителството и на други места, както и мерки от страна на прокуратурата.
На 5 ноември, четири дни след срутването на бетонната козирка на жп гара в Нови Сад, бившият министър на строителството, транспорта и инфраструктурата Горан Весич също подаде оставка.
На 1 ноември в Нови Сад, на около 70 км от Белград, рухна козирката на входа на гарата в града, при което загинаха 14 души, а трима бяха тежко ранени. По-късно един от ранените почина.
След тригодишен ремонт гарата бе тържествено открита през юли тази година. Властите твърдят, че бетонната козирка не е била обхваната от ремонта.
В Белград и Нови Сад се проведоха няколко протеста с искания виновните за трагедията да понесат отговорността си. Опозицията внесе вот на недоверие на правителството, който бе върнат от председателката на Скупщината Ана Бърнабич. В Нови Сад опозиционните партии внесоха официално искане за оставка на кмета на града Милан Джурич.
/МИД/

Title Министерство на регионалното развитие и благоустройството: Няма риск от водна криза в Бургаско:
В кратък срок ще се предприемат необходимите действия за авариен ремонт на моста, свързващ Черноморец с Бургас
Няма риск от водна криза в Бургаско. Това съобщи пред медии в област Бургас днес министърът на регионалното развитие и благоустройството инж. Виолета Коритарова. Там тя инспектира ремонта на язовирите „Порой“ и „Ахелой“. Те ще бъдат включени към деривация „Камчия“, за да обезпечат водоподаването за област Бургас. Очакванията са това да бъде направено в следващите 1 – 2 години. Предстои изпълнението на устройствени процедури и изграждане на довеждащи водопроводи. Министърът инспектира и язовир „Ясна поляна“ и пречиствателната станция за питейни води към него, както и други ключови за региона инфраструктурни обекти. В проверките участваха също областният управител на Бургас проф. Мария Нейкова и кметовете на Бургас – Димитър Николов, на Поморие – Иван Алексиев, на Приморско – Иван Гайков, на Царево – Марин Киров, на Созопол – Тихомир Янакиев, и на Черноморец – Росен Десподов.
Яз. „Порой“ се използва предимно за напояване, но целта е да служи и за водоснабдяване. Цялостният ремонт се финансира етапно, средства са осигурени за ремонтните дейности, които се изпълняват в момента, обясни Виолета Коритарова. „Тук съм, за да обмислим варианти за осигуряване на средства за довършването на ремонта и включването му към деривация „Камчия“, защото не можем да прави компромис с водоподаването на цялата област“, заяви тя. По-малко време изисква ремонтът на съоръженията на яз. „Ахелой“, който е бил ползван за водоснабдяване.
В отговор на въпрос от медии министърът посочи, към момента няма проблем с водоподаването в област Бургас. Заедно с Министерството на околната среда и водите се следят нивата на водоизточниците и към момента има достатъчно количества вода, които да обезпечат следващата година. Дори да не завали в следващите 4-5 месеца, количествата в яз. „Камчия“ са достатъчни, за да има нормално водоподаване. От него се снабдяват областите Бургас и Варна. При намаляване на водните количества област Варна ще премине към собствени водоизточници,  а количествата вода, които се разделят между областите, ще бъдат коригирани.
В срок се извършват ремонтните дейности на пречиствателната станция на яз. „Ясна поляна“ и тя ще бъде готова през следващата година, установи още проверката на министър Коритарова. Финансирането им е осигурено изцяло от държавния бюджет. Модернизирането на пречиствателната станция ще допринесе за осигуряването на нормално водоподаване за жителите в региона.
По време на инспекцията си днес Виолета Коритарова констатира, че ремонтните дейности на пътя Ясна поляна – Приморско също се изпълняват в срок.
В най-кратки срокове ще се предприемат необходимите действия за авариен ремонт на моста в Черноморец, съобщи пред медии регионалния министър след проверка на съоръжението. Целта е да бъде укрепен, а след изготвяне на проект ще се ремонтира изцяло. Работата ще започне още през следващата седмица. „За нас е важна безопасността на всички пътуващи по републиканската пътна мрежа“, категорична бе министър Коритарова.
„Конструктивният проблем е в единия край на моста и няма риск от преминаването по него“, заяви инж. Стоян Николов – член на Управителния съвет на Агенция „Пътна инфраструктура“. За съоръжението, по което минава местният трафик, е въведена временна организация на движението. Досега не е имало проблем. Всички знаят за ограничението, неспазването му води до санкция.
Съгласно графика се извършва основният ремонт на третокласния път през Дюлински проход, отчетоха още експертите от пътната администрация в Бургас. Срокът за приключване на строително-монтажните работи е ноември 2025 г. По трасето се извършват изкопни дейности, оформя се земното легло, полага се геотекстил, работи се по системите за отводняване. Полага се трошен  камък и се оформят скатове и откоси по цялото трасе, като то ще бъде уширено. Изграждат се нови водостоци  и се ремонтират съществуващите.
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Ръководството на ЕП възобновява оценката на кандидатите за еврокомисари:
Председателите на политическите групи в Европейския парламент ще възобновят тази вечер заседанието за оценките от изслушванията на кандидатите за еврокомисари, съобщи говорител на ЕП.
Предвижда се да бъдат посочени оценките за шестимата кандидати за зам.-председатели на ЕК и за предложения за нов мандат еврокомисар Оливер Вархей (Унгария). По-рано днес групата на Европейската народна партия (ЕНП) разпространи изявление, в което посочи, че следи дебата за последиците от наводненията във Валенсия с испанския министър и кандидат за зам.-председател на ЕК Тереса ​​Рибера. Групата на ЕНП заяви, че Рибера (ще) трябва да бъде готова да се оттегли, ако бъде официално обвинена от испанската съдебна система.
ЕП досега не одобри единствено Вархей, към когото отправи допълнителни писмени въпроси. За останалите шестима кандидати не бяха оповестени оценки в очакване на изслушването на Рибера в Испания. ЕП изрази по-рано готовност да гласува пълния състав на новата ЕК на 27 ноември.
/ЛМ/

Title Масови щети от неприятели застрашават бъдещето на овощарството у нас, предупреждава браншовата организация:
Масови щети от неприятели застрашават бъдещето на овощарството у нас, алармират от браншова камара "Плодове и Зеленчуци".
Браншовата асоциация алармира за сериозни щети, причинени от неприятелите Черна златка (Capnodis tenebrionis L.) и семейство Корояди, които в момента нанасят масови поражения върху трайните насаждения в България. Череши, вишни, сливи и кайсии са сред най-засегнатите култури, като в някои региони щетите вече са достигнали непоправимите 100 процента, посочват от камарата.
Според съобщението нападенията се разпространяват с невиждани темпове и в райони като Сливен, Карнобат и Бургас вече над 50 процента от засадените площи са напълно унищожени. Най-засегнати са черешите и вишните, но вредата от тези неприятели засяга и други овощни видове, като ябълки. Нападенията обхващат и други региони като Русе, Силистра, Шумен и Разград, където щетите надхвърлят 40 процента от овощните площи. В Хасково и Ямбол нивото на пораженията през есента на 2024 г. ще достигне 35 процента.
Тези темпове на разпространение могат да доведат до катастрофални последици за производството на плодовете през следващите години, което ще има сериозни социални и икономически последствия за цялата страна, заявяват от браншова камара "Плодове и Зеленчуци".
В съобщението пише още, че след забраната на голяма част от химическите инсектициди, наличните методи за контрол на тези вредители са крайно ограничени, а биологичните методи изискват огромни усилия и финансови ресурси. В същото време земеделските стопани са подложени на жесток икономически натиск и конкуренция от съседните страни, което прави ситуацията още по-сериозна и неотложна.
Браншова камара "Плодове и Зеленчуци" настоява за незабавни и решителни действия, в това число незабавно изготвяне на национална стратегия за борба с тези вредители, която да включва синхронизирани действия и подкрепа за земеделските производители. Без бърза реакция прогнозите показват спад на производството с до 5 пъти през следващите години, което ще има разрушителни социални и икономически последици за страната, предупреждава организацията.
/СЛС/

Title От глобалния синдикат на футболистите не изключват стачка по повод разширения формат на Световното клубно първенство:
Стачка на футболните звезди не може да бъде изключена, каза по-рано днес говорител на глобалния синдикат на футболистите, тъй като наскоро разширеното Световно клубно първенство продължава да предизвиква критики.
Турнирът, организиран от Международната федерация по футбол (ФИФА), беше разширен от 7 участници на 32 отбора и ще се проведе в САЩ от юни до юли следващата година.
Новият му формат се сблъска с яростна реакция, като профсъюзът на футболистите ФИФПро изрази опасения относно физическото и психическото въздействие върху играчите в резултат на все по-натоварения график.
"Виждали сме стачки на състезатели в различни спортове. Виждали сме го и в професионалния футбол и играчите са говорили за това", разкри Александър Билефелд, директор политика и стратегически връзки на ФИФПро.
"Мисля, че това е доста уникален момент по отношение на това колко обединени са футболистите по този въпрос. Аз лично също не бих изключил нищо на този етап", добави той.
Полузащитникът на Манчестър Сити Родри каза през септември, че футболисти са близо до предприемане на стачни действия поради броя на мачовете. Той претърпя контузия дни по-късно, наранявайки връзки на коляното си.
Професионалният футбол не успява да приложи необходимите стандарти за безопасност и по този начин нарушава правните рамки както на европейско, така и на световно ниво, се казва в доклад, публикуван днес.
От ФИФПро коментираха, че ръководните органи на футбола не са показали "никакъв ангажимент за идентифициране на стандартите за здраве и безопасност, за да отговорят на нуждите на играчите във високорискова среда".
Въпреки съпротивата, ФИФА продължава с организацията на Световното клубно първенство, което президентът Джани Инфантино описа миналата седмица като "началото на нова ера за футбола".
/КМ/

Title Последните два самолета за Европейския център за обучение на F-16 пристигнаха в базата Фетещ в Румъния:
Два самолета F-16 Fighting Falcon на Кралските военновъздушни сили на Нидерландия пристигнаха днес в Европейския център за обучение на F-16 в 86-та военновъздушна база във Фетещ, Южна Румъния, съобщи Министерството на националната отбрана, като уточни, че това са последните два самолета, предназначени за този център, предаде Аджерпрес.
Самолетите ще се присъединят към 16-те други, които вече се намират в Румъния, за да подсилят тренировъчния капацитет на центъра, който бе създаден за подготовка на пилоти на изтребители F-16, включително от Украйна. 
По този начин общият брой на самолетите от този тип в центъра във Фетещ, който беше открит през ноември миналата година, достигна 18.
"С пристигането днес на двата самолета тренировъчната ескадрила е завършена, с което се изпълняват поетите от партньорите ангажименти“, заяви министерството.
Чрез поемането на домакинството на Европейския център за обучение на F-16 Румъния се ангажира да предостави висококачествена учебна среда с достъп до най-модерни технически ресурси и ноу-хау не само за румънските пилоти, но и за тези от страни съюзнички и партньорки, включително Украйна.
Първата група румънски пилоти завършиха програмата на обучението си през юли тази година, а четирима пилоти от Украйна в момента се обучават в центъра, посочва Министерството на националната отбрана.
Европейският център за обучение на F-16 беше създаден в резултат от сътрудничеството между Министерството на националната отбрана на Румъния и Министерството на отбраната на Нидерландия.
Съгласно споразумението Нидерландия има ангажимент да предостави самолетите F-16, а инструкторите и техническата поддръжка се осигуряват от американската компания "Локхийд Мартин", която е производител на самолетите F-16.
Учебният център във Фетещ започна работа на 13 ноември 2023 г. 
Нидерландия е една от движещите сили на международната коалиция за снабдяване на Украйна със самолети F-16 за укрепване на противовъздушната ѝ отбрана срещу руската инвазия, отбелязва Ройтерс.
/МИД/

Title В Лондон почитатели на филмовото изкуство съживяват шедьоврите на нямото кино:
В музея на киното в Лондон почитатели на седмото изкуство съживяват шедьоврите на немите филми, предаде АФП.
Почти век след края на немите филми ентусиастите на киното се събират редовно в британската столица, за да открият забравени емблематични творби от началото на ХХ век и да ги гледат заедно. На всеки три седмици в музея се организират прожекции. Те се излъчват пред десетки зрители, като в залата има и пианист, който свири импровизирана музика. Това е така, защото в киносалоните, където са били прожектирани филмите без звук, обикновено е имало музикален съпровод на пиано. Необходимите пояснения за зрителите са се изобразявали с надписи.
Един от показаните филми в музея е от британската поредица Three-Fingered Kate, излъчвана между 1910 и 1912 година. В нея се разказва за Кейт, на която й липсват последните два пръста на дясната ръка. Тя е начело на престъпна банда, в която участва и сестра й Мери. Заедно те извършват поредица от дръзки обири и винаги успяват да надхитрят съперника си, детектива от „Бейкър Стрийт“ Шийрък Финч.
Музеят на киното в Лондон някога е бил хоспис. В началото на миналия век младият Чарли Чаплин, легендата на нямото кино, е изпратен като дете там, за да помага на нуждаещите се. Сградата е пълна с реликви от над стогодишната история на киното - от прожекционни апарати до стари плакати.
Във Великобритания филмите, издадени между 1906 г. и началото на 20-те години на миналия век, са особено трудни за намиране, което прави работата на музея и почитателите на седмото изкуство от огромно значение.
/ХТ/

Title Европейски икономически и социален комитет: Сигурността е изведена на преден план във визията на Полша за предстоящото полско председателство на ЕС:
На заседанието на Европейския икономически и социален комитет (ЕИСК) във Варшава полският заместник държавен секретар Магдалена Собковяк‑Чарнецка очерта политическата насока на ротационното председателство на Съвета на Европейския съюз, което ще изпълнява Полша от януари до юни 2025 г.
Основната тема на председателството е „сигурността“, структурирана в седем основни направления: външна, енергийна, икономическа, продоволствена, климатична, здравна и информационна. Този всеобхватен подход има за цел да отговори на най-неотложните предизвикателства, пред които е изправена Европа по време на шестмесечното полско председателство на Съвета на Европейския съюз, започващо през януари 2025 г.
В изказването си на извънредното заседание на Бюрото на ЕИСК, което се проведе на 19 ноември 2024 г. във Варшава, Магдалена Собковяк-Чарнецка, полски заместник държавен секретар по европейските въпроси, ясно заяви, че председателството ще се опита да възприеме подход, съчетаващ целите в областта на климата и икономическата конкурентоспособност, които не бива да бъдат в противоречие помежду си.
Нашето мото е „сигурност“ и тя ще бъде основната тема на нашето председателство, но списъкът на направленията остава отворен“, заяви тя. „Ще бъдем открити за диалог, а сигурността ще бъде свързана и с гражданското общество и с повишаването на издръжливостта на гражданите. За тази цел ще създадем две комисии в кабинета на министър-председателя, които постоянно да изслушват НПО и предприемачите.“
От своя страна председателят на ЕИСК Оливер Рьопке подчерта решаващото значение на преосмислянето на сигурността в свят, обусловен от бързи промени и комплексни предизвикателства. „От опазването на нашата физическа и цифрова среда до защитата на ценностите, които ни обединяват като европейци, ясно е, че сигурността не е просто отбранителна позиция; това е проактивен ангажимент за издръжливост, сътрудничество и доверие“, заяви той.
„Предстоящото полско председателство идва в момент, когато Европа е изправена пред много предизвикателства, но и пред много възможности. Очакваме с нетърпение да подкрепим работата на полското председателство, например чрез поисканите проучвателни становища, за да постигнем напредък по нашите общи европейски цели“, добави той.
По-конкретно, очаква се полското председателство на ЕС да работи по теми като:
·       външна и военна сигурност — търсене на решение във връзка с продължаващата война в Украйна, финансиране на „Източния щит“ и насърчаване на стабилна европейска отбранителна промишленост;
·       енергийна сигурност — намаляване на зависимостта от външни енергийни източници, ускоряване на енергийния преход с технологии, в които Европа е водеща и намаляване на разходите за енергия;
·       икономическа сигурност — реформиране на многогодишната финансова рамка на ЕС, повишаване на достъпността на европейските фондове за бенефициерите и укрепване на политиката на сближаване под мотото „повече правомощия за регионите и по-малко за Брюксел“;
·       продоволствена и климатична сигурност — преодоляване на разделението между селското стопанство и активизма в областта на климата, с ангажимент за конкурентоспособност и практическа рамка в областта на климата;
·       здравна сигурност — укрепване на независимостта на ЕС при производството на лекарства и преодоляване на предизвикателствата, свързани с психичното здраве, особено сред децата и младежите;
·       информационна сигурност — борба с дезинформацията, повишаване на киберсигурността и управление на въздействието на виртуалната реалност върху психичното здраве, особено за по-младите поколения.
Ангажиментът на Полша към изкуствения интелект е в съответствие с основното послание, изпратено по време на конференцията на тема „Социални и икономически последици от цифровата трансформация“, организирана от ЕИСК, която се проведе предишния ден, на 18 ноември 2024 г.
Двете сесии на конференцията се проведоха под надслов съответно „Пазарът на труда в цифровата ера: нова страница в историята на заетостта“ и „Цифровата революция: всички ли са в час?“ и в тях взеха участие редица изтъкнати оратори.
Агнешка Джемянович-Бонк, полският министър на семейството, труда и социалната политика, подчерта, че е важно да се подготвим за технологичните промени без драматизиране, фатализъм или поддаване на чувство за страх. Тази цел може да бъде постигната чрез преквалификация на работниците, които ще бъдат засегнати, и чрез приемане на разпоредби и световни стандарти на европейско равнище.
Александра Пжегалинска-Скиерковска, заместник-ректор, завеждаща международното сътрудничество в университета „Кожмински“ във Варшава, заяви, че е добре вниманието да се съсредоточи върху колаборативния изкуствен интелект, който има за цел да помага на хората, а не да ги замени, и цитира изследвания, в които се заключава, че работниците, използващи изкуствен интелект, като цяло са по-щастливи на работното място, но също така повдигна въпроса кой ще ръководи развитието на изкуствения интелект в бъдеще.
Г-н Рьопке подчерта, че цифровата трансформация предлага безпрецедентни възможности, но също така създава значителни социални предизвикателства, които ЕС трябва да преодолее, за да изгради приобщаващо бъдеще за всички: „Цифровата трансформация предлага големи възможности, но изисква от нас да действаме внимателно, за да гарантираме, че тя е от полза за всички. Като даваме приоритет на образованието, благосъстоянието, достъпа и справедливостта, можем да изградим бъдеще, в което технологиите не разделят, а укрепват нашето общество.“
 
/ВМ/

Title Допълнителни понижения на лихвите са удачни, тъй като очакванията ни са дезинфлацията да продължи, според Лиза Кук от УФР:
Инфлацията в САЩ продължава да намалява, работните заплати и трудовият пазар се охлаждат, а прекомерното повишение на цените се ограничава в голяма степен до жилищата, поради което е удачно да се продължи с понижаването на лихвите. Това заяви днес членът на управителния съвет на Управлението за федерален резерв (УФР) на САЩ Лиза Кук, цитирана от Ройтерс.
"Общите данни показват, че траекторията на дезинфлация продължава, а трудовият пазар се охлажда постепенно", твърди тя в бележките за речта в университета във Вирджиния. 
Според Лиза Кук степента и времето за понижаване на лихвите ще зависи от постъпващите данни, които могат да накарат УФР да ускори процеса на понижаване на лихвите или да го спре.
Лиза Кук предвижда инфлацията да се понижи до 2,2 на сто идната година и да продължи да спада след това на фона на продължаващата икономическа експанзия и пазар на труда, който описва като "стабилен".
/СЛС/

Title Евродепутати от групата на „Европа на суверенните нации“ в ЕП коментираха проблема с нелегалната миграция:
This is a modal window.
Beginning of dialog window. Escape will cancel and close the window.
End of dialog window.
Евродепутати от групата на „Европа на суверенните нации“ в Европейския парламент коментираха проблема с нелегалната миграция. Те се обединиха около нуждата да се промени европейската политика, за да се запази суверенността на държавите. Евродепутатите споделиха и опита на своите държави, а темата беше обсъдена на форум в София. 
Неконтролираната и в голяма степен нелегална масова миграция в Европа поставя неминуемо въпроса за защита на нашите граници, защото това е основната характеристика на една суверенна държава, коментира евродепутатът от групата на „Европа на суверенните нации" Рада Лайкова. В този смисъл в европейски мащаб този елемент на национална автономност сами да решаваме за количеството, за качеството на миграцията към нашите държави, е основен стълб в програмата на „Европа на суверенните нации“, каза тя. По думите ѝ новият пакт за миграцията и убежището на ЕС, приет през 2024 г., е предизвикал различни критики от различни страни. Евродепутатът даде пример с Унгария и Полша. В изказването си Лайкова отбеляза, че терминът за нерегулирано влизане е „съвременна интерпретация на нелегална миграция“. Според нея в Германия също има дискусия относно формулировката на термините относно миграцията. „Вместо да решаваме проблемите с масовата миграция към Европа, това се прехвърля от една държава на друга“, счита Лайкова.
Политиката на Франция отдавна е най-лошата в Европа по отношение на мигрантите, каза заместник председателят на „Европа на суверенните нации“ Сара Кнафо. По думите ѝ най-големият брой мигранти, идващи извън Европа, са във Франция – 61%. Имаме най-ниско квалифицираните мигранти в Европа, твърди също тя. Тя обясни, че Франция е водеща страна по събиране на семейства на мигранти. Всяко четвърто дете във Франция е с мюсюлманско име, каза тя. Кнафо коментира и темата за по-лесната процедура за даване на френски паспорт на родено във Франция дете. По думите й Франция не прави нищо, за да намали своята атрактивност, която привлича мигрантите. 
През 2021 г. проведохме анкета и се установи, че огромна част от германците не знаят какво е пакт за миграция, коментира евродепутатът Мари Кан. Тя каза, че броят на хората, искащи убежище в Германия, е нараснал след решението на бившия канцлер Ангела Меркел през 2015 г. да отвори границите на страната за бежанци. По думите й дори да се задейства успешно процесът за връщане на мигрантите, то те пак намират път към Германия. Тя счита, че Германия е атрактивна страна заради стимулите, от които могат да се възползват мигрантите. Според нея трябва да има реформа в законодателството, касаещо предоставянето на убежище.  
С гордост мога да заявя, че Унгария дава пример по отношение на миграционния натиск, каза евродепутатът Сузана Борвендег. По думите й унгарското общество отхвърля пакта за миграцията. На границите на Унгария има два метра ограда с бодлива тел и още една ограда от четири метра, фактически има две огради със сензори и датчици, заяви евродепутатът. Причината е миграцията, която започва в голямата си степен още през 2012 г., обясни Борвендег. По думите ѝ има места, на които мигрантите могат да влязат и изчакат, докато се вземе решение дали могат да ползват убежище. Тя твърди, че заради натиска на неправителствените организация относно човешките права, правителството е взело решение да закрие тези транзитни зони. Сега мигрантите могат да подадат заявление за убежище в посолството, каза тя. 
/ТТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Проблем с липсата на гориво почти спря градския транспорт в Скопие:
Липсата на гориво за обществения транспорт в Скопие е свела до минимум и без това недостатъчните автобуси, съобщават медиите в Северна Македония. Като проблем за това те посочват неплатени задължения към доставчика на гориво и допълват, че в движение са останали само 25 автобуса, които използват пропан-бутан. 
Председателят на Независимия синдикат на шофьорите в общественото дружество за градски транспорт в Скопие Африм Муча казва пред медиите, че ситуацията е тревожна, защото почти 70 процента от превозните средства стоят в гаражите.
Кметът на община Шуто Оризари Курто Дудуш обяви протест този петък пред сградата на Община Скопие заради влошената ситуация с градския транспорт, която създава огромни проблеми на гражданите, пише сайтът „Плюс инфо”.
„Всеки ден се сблъскваме с един и същи проблем – хората чакат с часове на спирките. Не можем да позволим нашите деца, жени и стари хора да страдат при тези минусови температури, след като по два-три часа чакат автобус, който може и да не дойде. Това не е проблем само на Шуто Оризари. Това е проблем, който засяга всички граждани на Скопие”, казва във видеообръщение във фейсбук профила си Дудуш.
Проблем с горивото имаше и миналия уикенд, но от управата на Скопие обявиха, че автобусите ще се движат редовно от началото на работната седмица. 
Частните превозвачи в Скопие призовават властите незабавно да проведат разширено заседание, за да разрешат проблема с обществения градски транспорт. Според частните фирми за да се изпълни напълно зимното разписание на градския транспорт в Скопие, са необходими 352 автобуса, а в момента на ден не достигат от 160 до 200 автобуса. Частните превозвачи обаче не могат да се включат в графика заради оставащи задължения към тях още от юни, се казва в съобщение на три частни фирми, публикувано в медиите.
Според съобщение от управата на Скопие в по-късните следобедни часове причината за сегашната криза в градския транспорт е представителка на ВМРО ДПМНЕ в Бюрото за обществени поръчки, която е прекратила редовната обществена поръчка за гориво на обществената фирма за градски транспорт. 
"Припомняме, че от момента, в който (премиерът на Северна Македония Християн) Мицкоски започна преговори с компания за закупуване на 100 електрически автобуса, които, както и обещанието за общо 250 нови автобуса от програмата за Скопие, са част от обещанията на ВМРО-ДПМНЕ към гражданите на Скопие, започна Голготата на компанията (за градски транспорт). По това време започнаха и спекулациите за колапс в компанията, поради възможен сценарий за приватизацията ѝ“, се посочва в съобщението на управата на Скопие.

Напрежението между кмета на Скопие Данела Арсовска и ВМРО-ДПМНЕ, които я подкрепиха на местните избори през 2021 г., но след това оттеглиха подкрепата си към нея, продължава да бъде изострено. Предишните кризи в градския транспорт, когато частните превозвачи отказаха да обслужват пътници заради неплатени задължения, както и кризата с боклука през юли миналата година също придобиха политически оттенък. 
/МИД/

Title Данъчният експерт от Ямбол Ваня Велева представи на творческа вечер в Хасково авторска изложба и книгите си със стихове и разкази:
Данъчният експерт по връзки с обществеността в Националната агенция по приходите в Ямбол Ваня Велева разкри многопластовия си талант пред публиката в Хасково в творческа вечер, на която домакин беше Регионалният исторически музей.
Освен в сериозната тематика, за която отговаря в професионалното си качество, Ваня Велева работи и в сферата на литературата. Тя е белетрист, поет, а от скоро е изкушена и от  маслената живопис. Автор е на пет стихосбирки и две книги с разкази. Тя е носител на повече от 60 награди за литература от конкурси у нас и в чужбина, както и на почетния знак на Ямбол за принос към културата.
Нейното представяне пред аудиторията в зала „Възраждане“ на музея в областния южен град направи колежката й от НАП в Хасково Божана Илиева, която отбеляза, че подредената във фоайето на културната институция изложба на Ваня Велева е осмата й поред самостоятелна. За литературното творчество на Ваня Велева мнение изрази поетесата и председател на Дружеството на културните дейци в Хасково Ели Видева, която сравни стиховете й с „красиво цвете по пътя на живота“.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Ремонти на стойност почти половин милион лева ще бъдат извършени в Профилираната хуманитарна гимназия "Св. Св. Кирил и Методий" в Казанлък:
Ремонти на стойност почти половин милион лева ще бъдат извършени в Профилираната хуманитарна гимназия (ПХГ) "Св. Св. Кирил и Методий" в Казанлък, съобщиха от пресцентъра на местната администрация. Проектът на Община Казанлък за основен ремонт и мерки за енергийна ефективност в гимназията е одобрен за финансиране от Управителния съвет на Националния Доверителен Екофонд.
Одобрената безвъзмездна финансова помощ за проекта е в размер на над 460 хиледи лева, а финансирането е по подпрограма „Енергийна ефективност на общински училища и детски градини към Инвестиционната програма за климата". 
Сградата на ПХГ „Св. Св. Кирил и Методий“ е архитектурен паметник на културата от категория „местно значение“, напомнят от общинския пресцентър. За опазването и и за устойчивост на енергоспестяващи мерки е необходимо да бъдат изпълнени и съпътстващи строително-монтажни работи, включително основен ремонт на покрив и подова настилка, изграждане на заземителна и мълниезащитна инсталации, ремонт на осветителна електроинсталация, отвеждане на дъждовни отпадни води, възстановяване и боядисвате на мазилки и други.
БТА припомня, че кандидатстването по проекта за основен ремонт на учебното заведение е след решение на Общинския съвет от юли т.г., а за упоменатите строителни работи е наличен инвестиционен проект, който е съгласуван от Министерство на културата и Националния институт за недвижимо културно наследство.
/ТТ/

Title КНА: Университетът на Кипър е сред най-добрите академични институции в осем научни области:
Университетът на Кипър (UCY) се класира сред най-добрите академични институции в осем научни области, според Глобалните класации на академичните дисциплини за 2024 г. на Шанхай Ренкинг Кансълтънси (Shanghai Ranking Consultancy), съобщи за БТА кипърската агенция КНА.
Това са областите „Автоматизация и управление“, „Електротехника и електронно инженерство“, „Психология“, „Екологични науки и инженерство“, „Политически науки“, „Физика“, „Компютърни науки и инженерство“, „Клинична медицина“.
В прессъобщение на университета се казва, че според шанхайската класация през август 2024 г. Университетът на Кипър е единственият кипърски университет, включен в списъка на водещите университети в света.
„Класирането по дисциплини още веднъж подчертава усилията на Университета на Кипър да получи признание в международната област на научните изследвания и преподаването във висшето образование. Отличното ниво, качествено преподаване и значимите изследвания са ценности, които не подлежат на обсъждане, за първия обществен университет в страната“, се казва в прессъобщението.
В него се отбелязва също, че включването в престижната класация отразява огромния потенциал на университета за международно признание и отчита стойността на организацията по отношение на приемането на необходимото законодателство, което ще позволи развитието на институцията като например предлагане на бакалавърски учебни програми на чужди езици и създаване и функциониране на университетски клиники.
Класирането на университетите се извършва в 5 научни категории (науки, инженерство, науки за живота, медицина и социални науки) и 55 научни области в зависимост от академичната дисциплина.
За да бъде включен университет в класацията по дисциплини, той трябва да има минимален брой публикации през периода на оценяване. Прагът варира според научната област от 25 (например за аерокосмическо инженерство, комуникации, публична администрация и др.) до 200 публикации (за физика, биология, химия, клинична медицина и т.н.).
Глобалното класиране на академичните дисциплини се основава на четири основни фактора, които оценяват академичните и изследователски резултати на университетите. Това са качество и количество на публикациите, международно влияние и признание, награди и отличия и изследователи от световна класа и научни постижения.
Анализът на публикациите се основава на модел на присвояване на стойности и тежести на индикаторите, така че да се изчисли среднопретеглената стойност за всяка дисциплина и всеки университет поотделно.
(Новина, избрана от кипърската агенция КНА за публикуване от БТА съгласно договора за сътрудничество между агенциите)
/ЕЩ/

Title Костадин Костадинов: ДБ избра Пеевски:
“Показа се, че държавата е пряко контролирана от Пеевски, особено с решението от миналата седмица, което е скандално, за изгонването на не една, а три държавни институции от сградата им, за да се настани там още една централа на ДПС. Министерски съвет действа като момче за всичко на Пеевски”, заяви на брифинг пред журналистите председателят на “Възраждане” Костадин Костадинов.
 
Той беше по повод приключилите срещи с БСП, ИТН и “Меч” за съставяне на кабинет.
 
Костадинов посочи, че всички са се обединили около тезата, че първият Законопроект, който трябва да бъде разглеждан след избора на Председател на Народното събрание е Законопроектът за промени в изборния кодекс, за да може да се редуцират до минимум кражбите на гласове, фалшификациите и манипулациите и контролирания вот.
 
“Нямаме единодушие, по отношение на фигурата, която трябва да бъде избрана за Председател на Народното събрание. Ние продължаваме да считаме, че адвокат Петър Петров е този, който отговаря най-много на изискванията, които трябва притежава личността, заемаща най-високия пост в държавата този на Президента”, отбеляза още Костадинов.
 
В допълнение председателят на “Възраждане” посочи, че всички, с които са провели разговори са единодушни, че трябва да се направи всичко възможно да се създаде мнозинство без ГЕРБ и ДПС.
 
“Но такова мнозинство не може да има без участието на ПП-ДБ. За съжаление, днес за пореден път ДБ избраха Пеевски. ДБ можеха да изберат между “Възраждане” и Пеевски. Те избраха Пеевски”
 
Костадинов заяви още, че “Възраждане” отново проява последователна, принципна и непроменима политика, при която делата винаги отговарят на думите и това е причината за постоянно ръст на “Възраждане”.
 
“В българския политически живот, думата “политика” се беше превърнала в символ на лъжа, измама, лицемерие, повратливост и на всичко, което отвращава хората от политиката. Една от мисиите на “Възраждане” е да възстановим доверието на хората в политиците. Наша цел е да възстановим доверието на българите в собствената им държава”, каза още Костадинов.
Видео от брифинга може да видите тук: https://www.facebook.com/vazrazhdane.bg/videos/3526872307609849
 
/ВМ/

Title БСП в Шумен излезе с декларация за проблемите с водоподаването в града и региона:
Общинският съвет и групата общински съветници от Българската социалистическа (БСП) в Шумен изпратиха днес своя декларация за проблемите с водоподаването в града и региона до Министерството на регионалното развитие и благоустройство (МРРБ) и Министерството на околната среда и водите (МОСВ), съобщават от ръководството на партията в града.   
Декларацията е провокирана от срещата, инициирана от кмета на Шумен проф. Христо Христов на 12 ноември в общинската администрация, на която присъстваха председателят на Управителния съвет на „Български ВиК Холдинг“ инж. Лозко Лозев и управителят на ВиК-Шумен Иван Пушкаров.  
Ръководството на общинската организация на БСП в Шумен настоява пред МРРБ и МОСВ да получи отговори на въпросите в какви срокове ще влязат в пълна експлоатационна годност довеждащият водопровод от язовир „Тича“ и пречиствателната станция за питейно-битови нужди, кога ще бъдат подменени помпите, довеждащи водата до Шумен с необходимото налягане, което да осигури нормално водоподаване в най-горните квартали на града. От БСП в Шумен питат още как и кога ще бъде гарантирано качеството на подаваната питейна вода, което да отговаря на санитарните норми, докога в града ще плащат една от най-скъпата вода в страната при положение, че е за поливни нужди, а не за питейно- битови, защо съществуващите аварии и свързаните с тях течове по водопроводната мрежа не се отстраняват оперативно бързо.
БСП - Шумен настоява още за преразглеждане на бизнес-плана на местното ВиК за намаляване на цената на водата, за пакет от мерки от МРРБ и МОСВ - за отделяне на необходимите капиталовложения, заложени в Бюджет 2025 година, за търсене на алтернативни източници, а така също - за икономии на водните ресурси в общината и областта.   
Днес отново за кратко бе спряно водоподаването към Шумен заради технически проблем в една от помпените групи на Помпена станция „1300“. Поради проблеми в тази помпена станция често се спира водоподаването в областния град. 
Голяма част от Шумен бе без вода и на 18 ноември, заради извършване на профилактика на Помпена станция „1300“.
Заради профилактика на помпена станция предходният ден бе спряно водоподаването и към шуменския квартал "Макак", с. Белокопитово и с. Панайот Волов.
Над 200 шуменци протестираха на 8 ноември срещу липсата на вода и ниското качество на водата в областния град.
/ТТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Посолство на Република България в Отава, Канада: Българският кинорежисьор и сценарист Яна Лекарска показа в гр. Отава филма „Защото обичам лошото време“ и заснети в Южна Корея късометражни филми:
Българският кинорежисьор и сценарист Яна Лекарска представи пред пълна зала в столицата на Канада гр. Отава наградения си филм „Защото обичам лошото време“ (2024) на Фестивала на европейското кино на 16 ноември 2024 г.
Българският режисьор показа и три свои късометражни филма, заснети на корейски език и с корейски актьори, в Корейския културен център в Отава на 18 ноември – „Като захарен памук“, „Ноември ще бъде май“ и „Тук и сега“. Събитието включваше още прожекция на филма “Heartbeat” на корейския режисьор И Чанг-донг.
И двете събития предизвикаха голям зрителски интерес. Посланикът на Република България в Канада г-н Пламен Георгиев представи г-жа Лекарска на публиката. След края на прожекциите г-жа Лекарска проведе дискусия с посетителите и им разказа за своите творчески вдъхновения и процеса на заснемане на филмите.
Изпълнителният директор на Канадския филмов институт г-н Том МакСорли благодари за българското участие във Фестивала на европейското кино и го нарече „прекрасен принос към филмовата култура в Отава“.
На 19 ноември българският режисьор отпътува за най-големия канадски град Торонто, където ще представи „Защото обичам лошото време“ в рамките на Фестивала на европейското кино на 21 ноември.
Канадската обиколка на г-жа Лекарска включва безплатни прожекции на филма „Защото обичам лошото време“ пред българска публика в градовете Ниагара Фолс (20 ноември), Торонто (22 ноември) и Монреал (23 ноември).
„Защото обичам лошото време“ ще бъде излъчен и в гр. Ванкувър на 26 ноември като част от Фестивала на европейското кино, както и на 30 ноември от 18 ч. в гр. Калгари (Maranatha Christian Church, 2111 52 St NW).
Посолството на Република България в Отава изказва специални благодарности на Националния филмов център за оказаното съдействие за безвъзмездното предоставяне на филма.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ОБНОВЕНА Си Цзинпин на държавно посещение в Бразилия – последната страна от обиколката му в Южна Америка:
Китайският президент Си Цзинпин направи днес държавно посещение в Бразилия, която е последната спирка от дипломатическата му обиколка в Южна Америка, предаде Ройтерс.
Тази дипломатическа кампания на китайския лидер показва нарастващото влияние на Пекин в региона, както и на глобалните форуми, където Си запълни вакуума, възникнал след президентските избори в САЩ и настъпилия преходен период, посочва агенцията.
Бразилският президент Луиз Инасио Лула да Силва посрещна Си в президентската резиденция с почетен караул и кавалерийски парад. Очаква се двамата лидери да подпишат споразумения, с които да подсилят двустранното търговско и икономическо сътрудничество в редица сектори от агробизнеса до енергетиката и аерокосмическата индустрия.
В навечерието на визитата на Си китайската компания за сателити в ниска околоземна орбита „Спейс Сейл“ (SpaceSail), която се стреми да стане конкурент на ръководената от Илон Мъск компания „Старлинк“ (Starlink), подписа споразумение с бразилския държавен телеком „Телебрас“. Договорът осигурява на „Спейс Сейл“ достъп до бразилския пазар.
Китай е най-големият търговски партньор на Бразилия, като двустранната търговия между двете най-големи развиващи се икономики възлиза на около 180 млрд. долара. Двете страни сключиха нови споразумения, след като в рамките на една седмица Си участва в две срещи на върха – форумът Азиатско-тихоокеанското икономическо сътрудничество (АТИС) в Лима, а след това и срещата на върха на Г-20 в Рио де Жанейро.
Бразилия и Китай подписаха 37 споразумения, обхващащи селското стопанство, технологичното сътрудничество, търговията и инвестициите, инфраструктурата, промишлеността, енергетиката и минното дело, както и други области, съобщи по-късно днес пресслужбата на бразилския президент. Освен това Бразилия и протокол, свързан със сътрудничеството по китайската инициатива „Един пояс, един път.“ Става въпрос за стратегия на Китай за инвестиции в инфраструктурата  и план за външна политика. Началото на инициативата бе дадено през 2013 г. Миналия месец Бразилия уведоми Китай, че няма да се присъедини официално към „Един пояс, един път“. Някои анализатори определиха това решение като удар по двустранните отношения.
Си зае централна роля както на форума на АТИС, така и на срещата на върха на Г-20, а отиващият си президент на САЩ Джо Байдън, на когото му остават само още два месеца в Белия дом, нямаше възможност да дава трайни обещания, след като приемникът му Доналд Тръмп се зарече изцяло да промени американската външна политика, отбелязва Ройтерс.
Общата снимка на лидерите на Г-20, направена в първия ден форума, улови този момент. На фотографията Си е застанал на първия ред в центъра, до президентите на Бразилия, Индия и Република Южна Африка, които са партньори на Пекин в БРИКС. Байдън пропусна общата снимка, като Белият дом заяви, че това се дължи на „логистични причини“.
Влиянието на Байдън отслабна със загубата му на президентските избори в САЩ, а новоизбраният държавен глава Доналд Тръмп не желае да участва в многостранни форуми. Според дипломати и експерти по външна политика това дава възможност на Си запълни вакуума в разклатения световен ред.
Срещите на Си със западните сили в условията на търговски и геополитически напрежения, които се усещат от САЩ и Великобритания до Франция и Германия, показват, че Пекин е предприел стъпки към помирение преди началото на четиригодишния мандат на Тръмп, който се очаква да създава трудности на Китай, заяви Ли Син, професор в Института за международни стратегии в Гуандун.
„Стратегията на Китай е ясна – позицията му се изразява в оставянето на недоволството в миналото, което определено представлява корекция, съобразена с факта, че тазгодишната среща на върха на Г-20 се провежда в преходен период след изборите в САЩ", обясни Ли.
Няколко дипломати, участвали в предишни срещи на върха на Г-20, отбелязаха пред Ройтерс, че китайците са променили позицията си и сега по-малко се фокусират върху собствените си тесни интереси и по-активно се стремят към постигане на по-широк консенсус.
 
/ЛМ/

Title Новак Джокович към Рафаел Надал: "Невероятната ти енергия ще липсва на света на тениса":
Краят на състезателната кариера на носителя на 22 титли от Големия шлем Рафаел Надал в тениса предизвика реакции от редица негови колеги - от Ига Швьонтек до Новак Джокович и много други, пише агенция АП.
"Твоята упоритост, борбен дух и енергията, която носиш, както и силата ти, са нещо, което ще бъде изучавано и нещо, което ще бъде прехвърлено на много, много поколения. За мен беше чест и съм развълнуван да бъда наречен твой съперник, а на света на спорта ще липсва много невероятната ти енергия", заяви 24-кратният шампион от Големия шлем и противник на Надал в 60 мача Новак Джокович по повод отказването на испанеца.
"Страстта и интензивността, с които играеше, са нещо, към което всички тенисисти се стремят и всички фенове на тениса ще те запомнят. Беше невероятно да те гледам", обърна се към Рафаел Надал Анди Мъри, трикратен шампион от Големия шлем и двукратен олимпийски златен медалист.
"Той беше до голяма степен перфектният модел за подражание за по-младите тенисисти, за децата. И за мен беше чест просто да получа шанса да играя с него, да играя с някой, с когото очевидно съм израснал, гледайки го. Искам да кажа, че е лудост, точно като край на цяла една ера", коментира тазгодишният финалист на Откритото първенство на САЩ и номер 4 в световната ранглиста Тейлър Фриц.
"Честно казано, той беше единственият играч, когото гледах, така че не знам дали изобщо ще гледам тенис сега", призна петкратната шампионка от Големия шлем Ига Швьонтек.
"За мен беше голяма чест да го гледам как играе. Бях на неговите мачове и го гледах на живо. Той е наистина специален спортист, който ме мотивира да се боря за всяка точка. Неговото отношение е нещо емблематично", заяви Елина Свитолина, трикратна полуфиналистка от турнирите от Големия шлем.
"Каква легенда. Какъв страхотен посланик на спорта. Един от най-великите спортисти на всички времена – не само в тениса", каза Танаси Кокинакис, шампион на двойки при мъжете от Откритото първенство на Австралия през 2022 година.
"От това, което знам, извън корта той изобщо не се е променил с успеха. А това е нещо, което понякога не е лесно да се направи. Уважавам го", бяха думите на Даниил Медведев, шампион от Откритото първенство на САЩ през 2021 година.
"Какъв невероятен шампион, нали? Невероятен човек. Винаги желаещ да стане по-добър", заяви Кончита Мартинес, шампионка от Уимбълдън от 1994 година.
"Всички знаем колко специален беше Рафа за спорта и мисля, че той ще продължи да бъде супер специален. Нямаше как да не се възхищаваме на начина, по който той се справяше с всичко", коментира Томи Пол, полуфиналист от Откритото първенство на Австралия през 2023 година.
/КМ/

Title Лидерът на "Хизбула" заяви, че е разгледал предложението за САЩ за спиране на огъня и че сега всичко зависи от Израел:
Лидерът на "Хизбула" Наим Касем заяви в реч, излъчена по телевизията, че групировката му е разгледала изготвеното от САЩ предложение за прекратяване на сраженията с Израел, дала e мнението си по предложението и че спирането на военните действия вече е в ръцете на Израел, предаде Ройтерс.
Няколко часа преди да бъде излъчено предварително записаното обръщение на Касем, пратеникът на САЩ Еймъс Хохстйн заяви пред журналисти, че ще замине за Израел, за да се опита да сключи споразумение за примирие. По думите му той е постигнал постигнал "допълнителен напредък" на втора среща с председателя на ливанския парламент Набих Бери.
През последните два дни Хохстийн се срещна с ливански официални лица и два пъти разговаря с Бери, който е съюзник на "Хизбула".
Касем днес заяви, че подкрепяната от Иран групировка е видяла проекта за споразумение със САЩ и изразила своята позиция.
"Коментарите ни бяха представени пред специалния пратеник на САЩ и бяха обсъдени с него в детайли", отбеляза Касем. Лидерът на "Хизбула" допълни че групировката подкрепя непреките преговори чрез посредничеството на председателя на ливанския парламент. Касем обаче отхвърли искането на Израел да продължи да нанася удари по "Хизбула" дори и след обявяването на примирие. Не бива да се позволява на Израел да нарушава суверенитета на Ливан, подчерта лидерът на "Хизбула". По думите му споразумението сега зависи от реакцията на Израел и "сериозността" на премиера Бенямин Нетаняху.
"Хизбула" ще продължи да преговаря и да се сражава едновременно, каза още Касем и предупреди, че "Хизбула" ще отговаря с огън по Тел Авив на всеки удар по центъра на Бейрут. В понеделник групировката изстреля ракети към Тел Авив, след като Израел бомбардира сърцето на ливанската столица.  
 
/ЛМ/

Title Швеция и Дания не изключват саботаж да е причината за прекъсванията на кабели в Балтийско море:
Премиерите на Швеция и Дания заявиха днес, че не изключват саботаж да е причината за прекъсването на два кабела в Балтийско море, подчертавайки повишения риск от хибридни атаки, предаде Франс прес.
Кабел, свързващ Финландия с Германия, беше намерен скъсан в шведски води, южно от остров Йоланд, на около 700 километра от Хелзинки. Друг телекомуникационен кабел, свързващ шведския остров Готланд с Литва, беше повреден пред четири дни.
Вчера германският министър на отбраната Борис Писториус заяви, че със сигурност причината за щетите е саботаж.
"Следим отблизо какво казват съответните органи и няма да се изненадам, ако външен фактор е извършил саботажа", каза датската министър-председателка Мете Фредериксен пред информационна агенция РИЦАУ.
Поради напрежението около Балтийско море съществува "риск от хибридни атаки, кибератаки и атаки срещу критична инфраструктура", каза тя.
"Виждаме все повече и повече проблеми на няколко фронта", добави Фредериксен.
Шведският ѝ колега Улф Кристершон също каза, че признава, че прекъснатите кабели "може да са резултат от умишлен саботаж".
"Това все още не е нещо, което знаем, няма да спекулирам с това", каза той.
"Живеем във време, в което трябва да приемате всички рискове много сериозно. Вече видяхме актове на саботаж", добави Кристершон.
Датският флот обяви днес, че следи китайския кораб "И Пън 3"
Корабът за насипни товари, собственост на китайската компания "Нинбо Ипън Шипинг" (Ningbo Yipeng Shipping Co), е прекарал вчерашната нощ в протока Категат, който се намира между Дания и западното крайбрежие на Швеция, съобщи специализираният сайт "Маринтрафик" (Marinetraffic).
След избухването на войната в Украйна през февруари 2022 г. в Балтийско море имаше няколко подобни инцидента.
/ПГ/

Title Ще се извърши авариен ремонт на надлеза при входа на град Черноморец, обяви регионалният министър Виолета Коритарова:
Ще бъдат предприети спешни мерки за извършването на авариен ремонт на надлеза при входа на град Черноморец. Това обяви служебният министър на регионалното развитие и благоустройството Виолета Коритарова, която огледа съоръжението заедно с кмета на града Росен Деспов, кмета на община Созопол Тихомир Янакиев, инж. Стоян Николов - член на Управителния съвет на Агенция "Пътна инфраструктура" и директора на Областно пътно управление (ОПУ) - Бургас инж. Митко Порязов. 
След извършване на аварийните дейности по укрепване ще може да бъде изпълнен и цялостния проект за пълна рехабилитация на съоръжението. Нашата цел сега е да го укрепим, за да няма притеснения при преминаване от местните хора и транспортните фирми, каза регионалният министър.  По думите на Виолета Коритарова, регионалното ведомство ще започне работа по подготовка на необходимата документация през следващата седмица. От думите ѝ стана ясно, че ще бъде изготвен анализ на моментното състояние на надлеза и план сметка на разходите. След това ще се пристъпи и към обявяването на поръчка за избор на изпълнител. 
Към днешна дата надлезът, който дава връзка на Черноморец с главния път Бургас - Созопол, е в аварийно състояние. Въведена е временна организация с ограничаване на трафика над 12 тона, припомни директорът на ОПУ - Бургас. Представителят на пътната агенция не посочи сумата, необходима за аварийния ремонт, като уточни, че е необходимо да бъде направен допълнителен анализ.
От своя страна кметът на Черноморец коментира пред БТА, че проект за цялостна реконструкция на надлеза е изготвен през 2020 година. Стойността му е около 400 000 лева.
Общинската администрация в Созопол нееднократно е алармирала за лошото състояние на надлеза при входа на Черноморец. В края на юни миналата година кметът Янакиев съобщи, че е получил уверение от бившия регионален министър Андрей Цеков, че съоръжението ще бъде ремонтирано, но до днес това не се е случило. Кореспонденцията между местна и централна власт по казуса е започнала през 2019 година, припомни днес кметът на Черноморец. 
/СЛС/

Title Изабелла Шиникова се класира за втория кръг на сингъл на турнира по тенис в Търнава:
Изабелла Шиникова се класира за втория кръг на сингъл на турнира по тенис на твърда настилка в зала в Търнава (Словакия) с награден фонд 40 хиляди долара.
33-годишната българка елиминира поставената под номер 6 Марина Басолс Рибера (Испания) с 6:4, 3:6, 6:3. Двубоят продължи два часа и 13 минути игра.
за място на четвъртфиналите ще играе срещу победителката от мача между британките Амарни Банкс и преминалата през квалификациите Фрея Кристи.
Шиникова поведе с 4:2 в първия сет и го приключи успешно при 6:4, но във втория започна нестабилно, допусна изоставане с 0:3 и 1:4 и впоследствие загуби с 3:6.
В решителния трети сет Басолс Рибера взе първия гейм, но българската тенисистка направи серия от четири гейма до аванс от 4:1 и стигна до победното 6:3.
 
/КМ/

Title Община Стара Загора: Форумът за инвестиционното бъдеще на Стара Загора ще събере наши и международни експерти:
Регистрацията за събитието се извършва тук: https://invest.starazagora.bg/en/invest
Само 6 дни остават до старта на конференцията, която ще изтъкне възможностите на област Стара Загора за пряко чуждестранно инвестиране. Форумът „Invest in the Stara Zagora district: Why the right time is now“ ще се състои на 26 ноември 2024 г., вторник, в Културен център „Стара Загора“. Официалното приветствие ще бъде отправено от кмета на Община Стара Загора Живко Тодоров.
Организатори са Община Стара Загора и Invest Stara Zagora. Трите дискусионни панела ще съберат водещи експерти и лидери от бизнес и инвестиционната общност, от които се очаква да предложат вдъхновяващи дискусии, практически решения и полезни контакти за всички участници.
Събитието ще бъде достъпно както на място, така и онлайн, с осигурен симултанен превод.
Регистрацията се извършва тук: https://invest.starazagora.bg/en/invest
Какво съдържат трите дискусионни панела, които включва програмата:
📌Първи панел: Глобални тенденции в областта на преките чуждестранни инвестиции и влиянието на технологичния напредък: Прозрения за инвестиционното бъдеще на Стара Загора;
📌Втори панел: Местни успехи и предизвикателства: Формиране на бъдещия бизнес пейзаж на Стара Загора;
📌Трети панел: Стимули и правна рамка: Отключване на инвестиционния потенциал в Стара Загора;
„Конференцията предлага уникален шанс да се запознаете с бъдещите перспективи за инвестиции в Стара Загора, да се вдъхновите от успешни истории и да изградите стратегически партньорства с доказани лидери в бизнеса“, подчерта началникът на отдел „Инвестиции, енергийна ефективност и зелен преход“ в Община Стара Загора Росица Райкова.
 
Покана
/ВМ/

Title Курсове на българския лев към отделни чуждестранни валути и цена на златото, валидни за 20.11.2024:
/СЛС/

Title Сирия съобщи за 36 убити и 50 ранени при израелски удари по град Палмира:
Израелски удар срещу сирийския град Палмира е убил 36 души и ранил повече от 50, предаде ДПА, като се позова на сирийската информационна агенция. 
По-рано Ройтерс съобщи, че Израел е извършил нападение срещу жилищни сгради и индустриални обекти в Палмира. Държавната сирийска информационна агенция предаде, че по-рано в града са отекнали експлозии.
Сирийският център за наблюдение на човешките права каза, че 41 души са убити при три удара в индустриалната зона на града. Склад за боеприпаси също е бил ударен.
Според сирийският наблюдател на човешките права жертвите са включвали членове на подкрепяни от Иран милиции.
Израел бомбардира цели в Сирия, за да предотврати разширяването на военното влияние на Иран и съюзните му милиции в страната.
/ЛМ/

Title Среща с поетесата Анна Лазарова ще има на 21 ноември в Музейния комплекс „Панчо Владигеров“ в Шумен:
Среща с поетесата Анна Лазарова организира на 21 ноември в Музейния комплекс „Панчо Владигеров“ Сдружението с нестопанска цел „Клуб култура за Шумен", съобщиха за БТА от неправителствената организация. 
Анна Лазарова е автор на стихосбирките „Вкъщи всички вечерят отделно“ и „Детска стая под наем“. Родена е във Велинград. Завършила е специалност „Българска филология” и магистратура „Литературознание“ в Софийския университет „Св. Климент Охридски”. Носител е на редица награди, сред които от Националния студентски литературен конкурс „Боян Пенев“, Националния младежки конкурс за поезия „Веселин Ханчев”, Фондация „Блага Димитрова“, Националния конкурс за дебютна литература „Южна пролет“.
За БТА Анна Лазарова каза, че е започнала да пише още от дете, но се е притеснявала да показва текстовете си. По-късно като студентка е участвала в литературния конкурс на името на Боян Пенев в Шумен, където, по думите ѝ, се е престрашила да покаже своите стихотворения и по-късно да ги превърне в книга.
Лазарова припомни, че когато за първи път е участвала в Националния студентски литературен конкурс „Боян Пенев“, през 2014 г., е изпратила само класически стихотворения, свързани с литературата, която е чела до този момент в училище. „Тази година беше нещо като урок за мен. Следващата година спечелих конкурса", отбеляза тя.
„Втората ми книга излезе през 2023 г., седем и половина години след първата. Редактор на „Детска стая под наем“ беше Йорданка Белева. Предизвикателството пред нея беше, че за толкова години се бяха натрупали много стихотворения, от които трябваше да се отсее. По-специалното е, че стихосбирката е доста разностилова, писана е във време, в което и аз съм се променяла и темите, които са ме вълнували", коментира Лазарова.
Тя отбеляза, че литературата винаги е била много свидна за нея и се е старала всячески да участва в нея и да не бъде само наблюдател. „През 2017 г. и покрай трудностите и сблъсъците с първата книга и въпросите какво е работата с редактор, с коректор, с дизайнер, направихме издателство „Scribens". Там работим предимно с дебютанти, които имам възможността да съпроводя по целия път по осъществяване на първата им книга. Доста активно се занимавам по отншение на това да излизат хубави, нови български книги, които да достигат до своите читатели, а дебютантите да се чувстват спокойни в процеса и да срещат своите аудитории", каза още Лазарова.
Тя добави, че е и PR в издателство „Колибри", че представя книги, говори за тях и се опитва да достигнат до по-широка аудитория. „Едно от нещата, които направихме през последната година, беше, че заедно със Светлозар Желев представихме книга, озаглавена „От авторите и читателите за книгите и четенето“. Тя представя 42-ма души, свързани с литературата, които говорят за това как са заобичали книгите и какъв е техният път. Има и деца, включени в книгата. Любовта към книгите и четенето трябва да бъде запалена и това беше един опит да направим нещо подобно, добави Анна Лазарова.
Както БТА съобщи, в Дома на писателя в Бургас бяха представени две стихосбирки – „Детска стая под наем“ на Анна Лазарова и „Билет за никъде другаде“ на Нели Станева. Анна Лазарова участва в литературна среща "Поети на XXI век" в Националната библиотека "Св. св. Кирил и Методий" на 9 юли. В Стара Загора Светлозар Желев и Анна Лазарова представиха книгата „От авторите и читателите за книгите и четенето“.
Калоян Иванов от Софийския университет "Св. Климент Охридски" спечели голямата награда в Националния студентски литературен конкурс „Боян Пенев" в Шумен.
/ХТ/

Title Турция залови 3,2 милиона тона таблетки каптагон в граничещ със Сирия окръг:
Около 3,2 милиона таблетки каптагон бяха иззети в граничещ със Сирия окръг в Южна Турция, предаде Франс прес, позовавайки се на съобщение на турската полиция.
Сирия е смятана за основен производител на този наркотик от семейството на амфетамините, който е обект на трафик в целия Близък изток.
Властите не уточниха дали иззетата дрога е трябвало да премине транзитно през Турция, или страната е била крайната ѝ дестинация.
Турският министър на вътрешните работи Али Йерликая посочи днес, че общо 9,9 милиона таблетки каптагон са били иззети в страната през първите десет месеца на годината.
Двайсет и пет тона метамфетамин, друг стимулант от групата амфетамините, особено популярен в Турция, са били иззети в същия период, посочи още министърът. 
/МИД/

Title РЗИ – Разград: Съобщение:
НА ВНИМАНИЕ НА ХОРАТА С УВРЕЖДАНИЯ
 
Уважаеми дами и господа,
След влизане в сила на промените в Правилника за устройството и организацията на работа на органите на медицинската експертиза и на РКМЕ, полученото Експертно решение вече е електронен документ. Като такъв същият е достъпен за справка от всички държавни институции. 
След проведени разговори се установи, че при подаване на документи в: 
ü НОИ – за получаване на инвалидна пенсия;
ü Регионална дирекция за социално подпомагане Разград за получаване на помощи;
ü   общините на територията на областта за освобождаване от данъци и издаване на документ за паркиране с предимство,
проверката на експертните решения ще става по служебен път и ще се извършва от служителите в съответните звена на общината по местоживеене или в  Регионална дирекция за социално подпомагане Разград. 
В тази връзка Ви уведомяваме, че не  е необходимо да се посещава отново РКМЕ при РЗИ Разград  за получаване на  ЕР с гриф „Влязло в сила“.
Тази промяна значително ще улесни хората с увреждания при подаване на документи за ползване на различни облекчения и целеви помощи.
/ВМ/

Title Референтни курсове на ЕЦБ:
Европейската централна банка (ЕЦБ) определи днес референтен курс на еврото от 1,0562 долара спрямо 1,0578 долара вчера, съобщи институцията на сайта си.
Курсът на долара е съответно e 0,9468 евро спрямо 0,9454 евро вчера.
За други основни валути ЕЦБ определи следните референтни курсове:
                                                               0,83380 бр. лири                      (0,83638)
                                                               164,42 яп. йени                        (162,71)
                                                               0,9342 шв. франка                   (0,9329)
/СЛС/

Title Стая за правна и психологическа помощ в подкрепа на жертви на домашно насилие отвори врати в Стара Загора:
Стая за правна и психологическа помощ в подкрепа на жертви на домашно насилие отвори врати в Стара Загора, съобщиха от пресцентъра на местната администрация. Тя се намира в Университетската многопрофилна болница за активно лечение (МБАЛ) „Проф. д-р Стоян Киркович", а инициативата е на „Зонта клуб Стара Загора“ и „Зонта Интернешънъл“ със съдействието и подкрепата на лечебното заведение и на Община Стара Загора.
По време на откриването зам.-кметът на Павлина Делчева приветства организаторите и присъстващите. „Изключително много се вълнувам, тъй като заедно преминахме този път и целия процес дотук", каза тя и поздрави от името на кмета Живко Тодоров. Делчева отбеляза, че това е наистина хубаво събитие. „Ние сме длъжни да правим всичко, което можем в помощ на жертвите от домашно насилие", подчерта тя. 
Павлина Делчева напомни, че като общество трябва да поемем физическата и емоционалната болка на жертвите от първия ден, от първия час, да ги придружим през целия им път и да не забравяме за тях дори когато излязат от стаята и социалните услуги. „Радвам се, че колегите, които работят с жертвите на домашно насилие имат възможност да го правят в една по-добра среда. Искрено се надявам, че това ще бъде и знак за хората, че ние полагаме грижа за всички, които са в нужда“, допълни зам.-кметът.
Областният управител на Стара Загора Методи Марков поздрави организаторите за инициативата и изпълнението на проекта за „оранжева стая" и призова тази инициатива да бъде добър пример и за други области в България.
Президентът на „Зонта клуб" Стара Загора Фани Димитрова посочи, че създаването на това пространство е една малка стъпка като символ на подкрепа. Стаята, която се открива днес не е само физическо пространство, тя е символ на общността, на състраданието и на общото задължение да се противопоставим на насилието във всичките му форми. Целта е да се напомни на всяка жена, че не е сама и да се подкрепи с ресурсите и силата, за да започне отначало, каза тя.
Старши инспектор Младен Кънчев от Областната дирекция на МВР в Стара Загора, който работи по случаите на домашно насилие в областта, призова всички заинтересовани страни да използват стаята по предназначение, за да има резултат от проекта. Той пожела стаята да се използва по-малко и да има по-малко жертви на домашно насилие.
На събитието присъстваха представители на „Зонта клуб", представители на институции, учреждения, спонсори и неправителствени организации.
Миналата година е подписан меморандум, сключен между Министерство на правосъдието, МВР, Национално бюро за правна помощ и Адвокатски съвети, към които има разкрити регионални центрове за консултиране, напомнят от общинския пресцентър.
Както БТА съобщи, „Зонта клуб" в момента работи и по проекта „Рада казва „не“ на насилието“, който цели постигане на по-добра информираност относно насилието и възможностите за неговата превенция. Проектът е част от кампанията „Зонта казва „не“ на насилието над жени и момичета", която организацията провежда ежегодно в периода от 25 ноември до 10 декември. Символ е куклата Рада, която е в оранжев цвят, изработена е от рециклируем материал и има поставен QR код и надпис "#Аз съм РАДА". QR кодът води към приложението „Помогни ми“, разработено от Национално бюро за правна помощ, където всяка застрашена жена има възможност да намери контактите на национални служби за подкрепа във всяко населено място в страната. 
/ТТ/

Title САЩ наложиха вето на резолюция на ООН, призоваваща за незабавно прекратяване на огъня в Газа:
Съединените щати отново блокираха приемането на правно обвързваща резолюция на ООН, призоваваща за незабавно прекратяване на огъня в ивицата Газа, предаде ДПА.
Заместник-посланикът на САЩ в ООН Робърт Уд днес наложи вето на резолюцията в Съвета за сигурност. Всички останали 14 членове на съвета гласуваха "за" приемането на резолюцията.
Текстът беше представен от всичките 10 непостоянни членове на най-влиятелния орган на ООН.
След седмици на преговори и промени по искане на САЩ, в крайна сметка все още има разногласия по резолюцията, отбелязва ДПА.
САЩ, които са верен съюзник на Израел, безуспешно настояваха прекратяването на огъня да бъде свързано с освобождаването на израелските заложници, които все още са държани в Газа.
Израелските сили убиха най-малко 33 палестинци в ивицата Газа днес, включително служител на спасителните служби, съобщи Ройтерс, позвовайки се на здравните власти в анклава. Израелските войски задълбочиха операциите си в северната част на Газа, бомбардирайки болница и взривявайки домове.
 
/ЛМ/

Title Кметът на Община Разград Добрин Добрев участва в сесия на Европейския комитет на регионите:
Кметът на Община Разград Добрин Добрев участва в двудневна пленарна сесия на Европейския комитет на регионите днес и утре. Събитието се провежда в Брюксел и е посветено на 30-годишнината на Комитета. 
Основните теми, които се обсъждат, са: бъдещето на политиката за климата, адресиране на териториалните неравности чрез повишаване на достъпа до социални услуги. Представителите на местните власти на страните-членки на Европейския съюз дискутират още: справедливи условия на труд в земеделието - местни и регионални перспективи; как да използваме потенциала на кохезионната политика за постигане на демографска промяна; мониторинг на чуждестранните инвестиции в съюза и други теми. 
Припомняме, че Кметът Добрин Добрев бе избран от Управителния съвет на Националното сдружение на общините в България за член на българската национална делегация в Европейския комитет на регионите преди няколко месеца. Институцията е политическата асамблея на представителите на местните и регионалните власти на ниво ЕС и подпомага разработването на политиките и законодателството на Съюза. Българската национална делегация се състои от 12 членове и същия брой заместници. Всяка година Комитетът на регионите приемат над 50 становища, свързани със законодателството на ЕС.
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Проектобюджетът на Гърция за 2025 г. предвижда растеж от 2,3 процента, спад на инфлацията до 2,4 процента и дефицит от 0,6 процента:
Одобреният от правителството проект за бюджета на Гърция за следващата година, внесен днес в парламента от министъра на икономиката и финансите Костис Хадзидакис, предвижда по-големи данъчни приходи, по-висок икономически растеж и продължаващо намаляване на безработицата, както и по-висок от прогнозирания първичен излишък за тази година, съобщава в. "Катимерини".
Проектобюджетът за 2025 г. включва постоянни мерки за подкрепа на населението в размер на 1,1 милиарда евро, включително увеличение на заплатите и пенсиите.
Новите фискални интервенции, допълнени от редица институционални мерки, са насочени главно към подпомагане на разполагаемия доход на домакинствата и решаване на жилищния проблем, отбелязва изданието.
Бюджетът предвижда инфлацията да отслабне от 2,7 процента през 2024 г. на 2,4 процента през 2025 г., а икономическият растеж да се ускори от 2,2 процента през 2024 г. на 2,3 процента през 2025 г.
Първичният излишък се очаква да нарасне и дори е възможно да превиши 2,5 от брутния вътрешен продукт (БВП) през 2024 г., а за следващата година се оценява на 2,4 процента. 
Важно е също така намаляването на бюджетния дефицит до 0,7 процента от БВП през 2024 г. и 0,6 процента от БВП през 2025 г., отбелязва "Катимерини". 
Проектобюджетът за 2025 г. предвижда "експлозия" на инвестициите, по-голямо увеличение на износа спрямо вноса, успокояване на инфлацията и продължаващо намаляване на безработицата, посочва АНА-МПА.
Частните инвестиции се очаква да нараснат с 6,7 процента през 2024 г. и с 8,4 процента през 2025 г. спрямо 6,6 процента миналата година. 
Равнището на безработицата се прогнозира да спадне от 11,1 процента през 2023 г. и 10,3 процента през 2024 г. на 9,7 процента през 2025 г. 
БВП като абсолютна стойност се прогнозира да нарасне с около 10 милиарда евро през 2025 г., а държавният дълг като дял от БВП да спадне от 163,9 процента през 2023 г. и 154 процента през 2024 г. на 147,5 процента през 2025 г. 
Частното потребление ще нарасне от 2,3 процента през 2023 г. и 2,2 процента през 2024 г. на 2,3 процента през 2025 г., а публичното потребление ще се ограничи от 1,8 процента миналата година и 1,7 процента тази година на 1,6 процента през следващата година.
Износът на стоки и услуги ще нарасне от 1,9 процента през 2023 г. на 5,4 процента през тази година и 4 процента през 2025 г., а вносът на стоки и услуги ще се увеличи от 0,9 процента през 2023 г. на 4 процента тази година и 3,6 процента през 2025 г.
Председателят на парламента Константинос Тасулас съобщи, че дебатите по проектобюджета в пленарна зала ще започнат на 11 декември и ще завършат с гласуване на 15 декември.
/МИД/

Title Бившите членове на групата "Уан дайрекшън" се събраха отново за погребението на Лиъм Пейн:
Бившите членове на групата "Уан дайрекшън" се събраха отново за погребението на колегата си Лиъм Пейн, предадоха осведомителните агенции.
Хари Стайлс, Зейн Малик, Найл Хоран и Луис Томлинсън се присъединиха към приятелите и семейството за траурната службата за 31-годишния Пейн, който почина след падане от балкон на хотел в Буенос Айрес миналия месец.
Карета, теглена от коне, пренесе ковчега в църквата "Света Мария" в Амършам, на 40 км северозападно от Лондон. Частната служба се състоя в 800-годишната църква.
Мястото на погребението не беше оповестено предварително, за да се предотврати пристигането на голяма група, въпреки че десетки местни хора и фенове все пак се събраха наблизо.
Присъстващите замълчаха, когато родителите на Пейн - Джеф и Карън, излязоха от колата, за да застанат до каретата, теглена от коне. Тя беше отрупана с цветя и надписи "син" и "татко". 
Лиъм Пейн има 7-годишен син от певицата Черил Туиди.
Сред опечалените бяха приятелката на Пейн Кейт Касиди, актьорът и водещ Джеймс Кордън, бившият футболист Роби Кийн и музикалният магнат Саймън Коуел, който събра групата "Уан дайрекшън".
Бандата е сформирана през 2010 г., след като петимата тийнейджъри се явяват на прослушване за "Екс-фактор" като соло изпълнители и са събрани от Коуел, съдия в шоуто. С многобройни фенове "Уан дайрекшън" се превърна в една от най-успешните момчешки групи на всички времена, припомня Асошиейтде прес. 
След като групата се разпадна през 2016 г., Лиъм Пейн започна солова кариера, която обаче не успя да достигне успеха на "Уан дайрекшън". Той също така открито споделяше, че се бори с психичното си здраве и алкохола под натиска на славата.
Прокурорите в Аржентина заявиха, че са установени следи от алкохол, кокаин и антидепресант с рецепта в тялото на певеца, след като падна смъртоносно от балкона на третия етаж на стаята си в хотел Casa Sur в аржентинската столица на 16 октомври. 
Обвинения са повдигнати на трима души във връзка със смъртта му - за "изоставяне на човек с последвала смърт" и за "снабдяване и улесняване на употребата на наркотици", припомня Асошиейтед прес.
/ХТ/

Title САЩ изпращат на Украйна нов пакет военна помощ на стойност 275 млн. долара:
САЩ ще предоставят на Украйна нов пакет военна помощ на стойност 275 млн. щатски долара, предаде ДПА.
Пакетът включва боеприпаси за високомобилната реактивна система за залпов огън (HIMARS), която има обсег от около 80 км, съобщи министерството на отбраната на САЩ.
Дронове, противотанкови оръжия, 105 и 155 мм артилерийски боеприпаси също са включени в пакета.
САЩ са най-големият доставчик на оръжия за Украйна. По данни на Пентагона от февруари 2022 г. на Киев е изпратена военна помощ на обща стойност повече от 60,4 млрд. долара.
Все още не става ясно дали Вашингтон ще продължи да подкрепя Украйна след победата на Доналд Тръмп на президентските избори.
/ПГ/

Title "Стелантис" спира отново производството в два от италианските си заводи, а правителството иска нови инвестиции:
"Стелантис" (Stellantis) обяви днес ново временно спиране на производството в два завода в Южна Италия, а правителството в Рим призова автомобилостроителя да направи нови инвестиции в страната, предаде Ройтерс.
В две отделни комюникета компанията съобщи, че е информирала синдикатите за паузата в производството в завода за двигатели в Термоли от 16 до 22 декември и автомобилния завод в Касино на 29 ноември. Служителите ще бъдат пуснати в принудителен отпуск.
Автомобилостроителят, чиито италиански марки включват "Фиат" (Fiat) и "Алфа Ромео" (Alfa Romeo), обяви, че е готов да гарантира продължителността на италианските си операции, но отбеляза, че се сблъсква с "предизвикателства, изискващи трудни избори, които не предлагат решения". 
"Стелантис" спира нееднократно производството в Италия тази година, включително в историческия си завод "Мирафиори" (Mirafiori) в Торино, но след проведените миналата седмица разговори с правителството и синдикатите се ангажира да не затваря фабрики в страната или да прави масови съкращения.
По време на тези разговори правителството е поискало от "Стелантис" да представи нов "убедителен и устойчив" план за инвестиции за Италия до 16 декември, каза министърът на индустрията Адолфо Урсо по време на парламентарна сесия за въпроси.
 
/СЛС/

Title Община Стара Загора: Билетите за концерта "Коледно тайнство" вече са в продажба:
Празничният концерт спектакъл ще се състои на 14 декември 2024 г. от 18.00 ч. в Оперен театър, Стара Загора.
 
 
 
 
 
 
/ВМ/

Title Богатото френско семейство Арно ще придобие футболния Пари ФК в "следващите дни":
Купуването на футболния клуб от семейство Арно ще бъде завършено "през следващите няколко дни". Това заяви президентът на клуба Пиер Ферачи на пресконференция в Орли, на която трябваше да стане ясен проектът на новите силни хора, предаде АФП.
Генерално събрание на Пари ФК е предвидено за 29 ноември, по време на което ще бъде избран нов Административен съвет на клуба, който е актуален лидер в Лига 2.
Антоан Арно обясни, че Пари ФК ще "принадлежи на семейството, а няма да е съсобственик с "Ред Бул", тъй като компанията ще бъде миноритарен акционер, като не иска да има по-голям дял". Той е син на Бертран Арно, който е собственик на групата от луксозни компании LVMH - Louis Vuitton Moet Henessy.
През 2018 година Бертран Арно е обявен за най-богатия европеец, а година след това за кратко и за най-богатия човек в света, като състоянието му се оценява на повече от 208 милиарда долара според Bloomberg Billionaires Index.
/ХБ/

Title Областна администрация Русе: Подготовката на кадри за селското стопанство е във фокуса на Съвместната българо-румънска земеделска работна група:
Съвременните тенденции в подготовката на кадри за селското стопанство в областта на животновъдството и растениевъдството ще бъдат обсъдени утре в силистренското село Средище. Това ще се случи в рамките на планираното редовно заседание на Съвместната българо-румънска земеделска работна група, което ще бъде водено от заместник областния управител Георги Георгиев и заместник-председателя на Окръжния съвет в Гюргево Георги Добре. В рамките на срещата е планирано и посещение на Професионалната гимназия по механизация на селското стопанство „Никола Йонков Вапцаров“, като в кръга от теми, които ще се дискутират са и новостите в селскостопанската транспортна техника. В събитието ще участва и областните управител на Русе и Силистра съответно Драгомир Драганов и Илиян Великов. 
Заседанието се организира от Областна администрация – Русе, Окръжния съвет в Гюргево и изпълнителния директор на Асоциация „Еврорегион Данубиус“ Лили Ганчева. 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title КосоваПрес: Премиерът на Косово Албин Курти благодари на българския посланик Христо Гуджев, който приключи мисията си в Прищина:
Министър-председателят на Косово Албин Курти присъства снощи на прощалния прием за посланика на България в Косово Христо Гуджев, предаде за БТА агенция КосоваПрес.
Курти изрази своята благодарност на дипломата Гуджев.
„През годините, в които работим заедно, с вашата всеотдайност успяхме да напреднем и задълбочим двустранните отношения между нашите страни“, каза косовският министър-председател.
Според цитираното от КосоваПрес съобщение на правителството на Косово по време на мандата на посланик Гуджев са осъществени пет посещения на български официални лица в Косово, включително на президента на България Румен Радев, и са организирани 21 посещения на косовски официални лица в България, включително среща на министър-председателя Курти с министър-председателя на България Димитър Главчев и с президента на България Румен Радев.
Споменавайки постигнатите договорености между двете страни, Албин Курти каза, че България е защитник на Косово винаги, когато това е поискано от Прищина.
Той благодари на българските власти за постоянния и доказан ангажимент към Косово, по-специално на българските войници и офицери, които са служили и служат в Косово като част от КейФОР.
„Посланик Гуджев приключва дипломатическата си мисия, но приятелите, които създаде тук, ще останат завинаги. Ще ни липсва и съм сигурен, че Косово ще му липсва. Затова се надявам той да бъде редовен гост в страната ни, която може да счита да свой втори дом. По този повод трябва да благодаря не само на Негово Превъзходителство за всичко, което направи, но и на страната, която той представи възхитително в Косово“, каза косовският премиер в речта си.
(Това е новина от деня в Косово, избрана от агенция КосоваПрес за публикуване от БТА съгласно споразумението за обмен на информация и професионално сътрудничество, което предвижда всеки ден националните информационни агенции на България и Косово да си разменят директно избрана от другата агенция новина на деня от съответната страна, а другата агенция да я публикува на своя интернет сайт с изрично посочване и цитиране на партньора й като източник.)
/ЕЩ/

Title Германия се класира за полуфиналите на отборния турнир по тенис за Купа "Дейвис":
Германия се класира за полуфиналите на отборния турнир по тенис за Купа "Дейвис", неофициалното световно отборно първенство за мъже в Малага (Испания).
В двубоя от четвъртфиналите в надпреварата германците надделяха над шампиона от 2022 година Канада с 2:0 победи и ще се изправят срещу Нидерландия в спор за достигане до финала.
Даниел Алтмайер даде преднина на Германия в първия мач на сингъл след успех над Габриел Диало със 7:6(5), 6:4 за час и 57 минути игра, а Ян-Ленард Щруф надделя над Денис Шаповалов след обрат с 4:6, 7:5, 7:6(5) във втората среща на сингъл, продължила два часа и 10 минути.
88-ият в световната ранглиста при мъжете Атмайер почти пропиля преднина от 5:0 точки в тайбрека на първия сет, но спечели със 7:5 и поведе, а във втората част осъществи ключов пробив за 6:4, реализирайки първия си мачбол.
"Една мечта се сбъдна. Винаги е голяма чест да играеш за родината си", заяви Даниел Алтмайер след мача.
Във втория сингъл Денис Шаповалов поведе след успешен първи сет, но във втората част Щруф навакса изоставане от 4:5 до 7:5 и изравни. Германският тенисист сервираше за мача при 5:3 в своя полза, но допусна изравняване за 5:5 и трябваше да мине през тайбрек, за да стигне до победата.
Канада преодоля Германия с 2:1 победи на същата фаза преди две години по пътя си към титлата.
/КМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Областно учение за извършване на спасителни действия при пътнотранспортно произшествие се проведе в Смолян:
Съвместно областно учение за извършване на спасителни действия при пътнотранспортно произшествие се проведе в Смолян. Учението започна с тежък пътен инцидент между лек автомобил с двама души и автобус с трима пътника. „Катастрофата“ става на разклона за курорта Пампорово и пътя за Девин, в усложнена метеорологична обстановка, затруднени пътни условия, вследствие на обилен снеговалеж и заледяване.
Десет минути след подаване на сигнала за произшествието на спешния тел. 112 на място пристигнаха два специализирани автомобила на Спешна помощ, два противопожарни автомобила и полиция. Районът бе отцепен и огнеборците започнаха със спасителната операция. Те разрязаха лекия автомобил, за да извадят пътуващите в него двама мъже, които бяха в безсъзнание.
„Създаде се организация за въвеждане на "Процедура 3“ за действие при такива ситуации – създаване на временна организация за движение и справяне с инцидента, която да съсредоточи силите от единната спасителна система. Това беше целта – да направим едно проиграване на тази процедура, предвид предстоящия зимен сезон“, каза комисар Чавдар Кичуков - директор на Регионална дирекция "Пожарна безопасност и защита на населението“ – Смолян. Той посочи, че дирекцията са изпратени два специализирани автомобила предвид на това, че може да възникне и пожар в катастрофиралите превозни средства, както и аварийно-спасителен автомобил със съответната техника за изваждане на пострадалите, които са затиснати в леката кола.
„Това са реални ситуации, които възникват често. Колегите си свършиха работата, извадиха пострадалите, които бяха насочени към центъра за спешна медицинска помощ. Повикахме екипи на Българския червен кръст (БЧК), за да се окаже психологическа подкрепа на пострадалите при този тежък инцидент“, добави още комисар Кичуков.
„Действията на службите са били изключително навременни. Първи пристигнаха екипите на Центъра за спешна медицинска помощ, веднага след тях служителите на пожарната. Полицията своевременно пристигна и отцепи района около пътнотранспортното произшествие“, обясни Даскалов.
Заместник-областният управител Красимир Даскалов уточни, че целта на областното оперативно-техническо учение е да се провери степента на координация и организираност на различните институции, които имат задължение да реагират в такава ситуация. Предстои да се проведе среща с всички участвали в учението институции, на която ще се даде оценка за справянето им в спасителната операция.
Съвместното областно учение се провежда съгласно План-програмата за изпълнение на областната политика по безопасност на движението по пътищата за 2024 г. Очаква се по този начин да се извърши проверка и подобряване на взаимодействието, координацията и общото управление на звената на Единната спасителна система и екипите в тях, повишаване на уменията и тренираността на ръководителите за използване на оперативните възможности на Единната спасителна система и местната власт. В учението участваха Областна дирекция на МВР – Смолян, Регионална дирекция „Пожарна безопасност и защита на населението“ – Смолян, Центърът за спешна медицинска помощ, Областен отдел „Автомобилна администрация“, Областно пътно управление, Община Смолян, БЧК – Смолян, Областна администрация Смолян.
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Си Цзинпин на държавно посещение Бразилия – последната страна от обиколката му в Южна Америка:
Китайският президент Си Цзинпин беше днес на държавно посещение в Бразилия, която е последната спирка от дипломатическата му обиколка в Южна Америка, предаде Ройтерс.
Тази дипломатическа кампания на китайския лидер показва нарастващото влияние на Пекин в региона, както и на глобалните форуми, където Си запълни вакуума, възникнал след президентските избори в САЩ и настъпилия преходен период, посочва агенцията.
Бразилският президент Луиз Инасио Лула да Силва посрещна Си в президентската резиденция с почетен караул и кавалерийски парад. Очаква се двамата лидери да подпишат споразумения, с които да подсилят двустранното търговско и икономическо сътрудничество в редица сектори от агробизнеса до енергетиката и аерокосмическата индустрия.
В навечерието на визитата на Си китайската компания за сателити в ниска околоземна орбита „Спейс Сейл“ (SpaceSail), която се стреми да стане конкурент на ръководената от Илон Мъск компания „Старлинк“ (Starlink), подписа споразумение с бразилския държавен телеком „Телебрас“. Договорът осигурява на „Спейс Сейл“ достъп до бразилския пазар.
Китай е най-големият търговски партньор на Бразилия, като двустранната търговия между двете най-големи развиващи се икономики възлиза на около 180 млрд. долара. Двете страни сключиха нови споразумения, след като в рамките на една седмица Си участва в две срещи на върха – форумът Азиатско-тихоокеанското икономическо сътрудничество (АТИС) в Лима, а след това и срещата на върха на Г-20 в Рио де Жанейро.
Си зае централна роля и на двата форума, а отиващият си президент на САЩ Джо Байдън, на когото му остават само още два месеца в Белия дом, нямаше възможност да дава трайни обещания, след като приемникът му Доналд Тръмп се зарече изцяло да промени американската външна политика, отбелязва Ройтерс.
Общата снимка на лидерите на Г-20, направена в първия ден форума, улови този момент. На фотографията Си е застанал на първия ред в центъра, до президентите на Бразилия, Индия и Република Южна Африка, които са партньори на Пекин в БРИКС. Байдън пропусна общата снимка, като Белият дом заяви, че това се дължи на „логистични причини“.
Влиянието на Байдън отслабна със загубата му на президентските избори в САЩ, а новоизбраният държавен глава Доналд Тръмп не желае да участва в многостранни форуми. Според дипломати и експерти по външна политика това дава възможност на Си запълни вакуума в разклатения световен ред.
Срещите на Си със западните сили в условията на търговски и геополитически напрежения, които се усещат от САЩ и Великобритания до Франция и Германия, показват, че Пекин е предприел стъпки към помирение преди началото на четиригодишния мандат на Тръмп, който се очаква да създава трудности на Китай, заяви Ли Син, професор в Института за международни стратегии в Гуандун.
„Стратегията на Китай е ясна – позицията му се изразява в оставянето на недоволството в миналото, което определено представлява корекция, съобразена с факта, че тазгодишната среща на върха на Г-20 се провежда в преходен период след изборите в САЩ", обясни Ли.
Няколко дипломати, участвали в предишни срещи на върха на Г-20, отбелязаха пред Ройтерс, че китайците са променили позицията си и сега по-малко се фокусират върху собствените си тесни интереси и по-активно се стремят към постигане на по-широк консенсус.
 
/ЛМ/

Title Вицепрезидентът Илияна Йотова ще бъде гост на откриването на изложбата „70 години ЦЕРН и 25 години България в ЦЕРН“:
В четвъртък, 21 ноември, от 15.00 часа във Физическия факултет на Софийския университет „Св. Климент Охридски“ вицепрезидентът Илияна Йотова ще участва в откриването на изложба, която представя постиженията на Европейската организация за ядрени изследвания ЦЕРН и българския принос. Експозицията е посветена на 70-годишнината на ЦЕРН и на 25-годишнината на членството на България. Над 100 български учени, инженери и техници са ангажирани в различни проекти на ЦЕРН.
 
/ВМ/

Title Прокуратурата разследва смъртта на мъж в Центъра за психично здраве в Русе, обвинен за блудство с малолетно момиче:
Мъж на 34 години с инициали В. Т. е починал в Центъра за психично здраве в Русе, съобщиха от Окръжната прокуратура в крайдунавския град. Днес от обвинението са образували досъдебно производство за случая.
Мъжът е бил с мярка за неотклонение „Задържане под стража“, наложена от Районен съд-Русе. Той е бил обвинен за извършени на блудствени действия с малолетно момиче на 12 години, извършени на 12 ноември. 
От прокуратурата съобщиха тогава, че задържаният е криминално проявен. Имал е условна присъда "лишаване от свобода" за управление на моторно превозно средство след употреба на алкохол през 2023 г. По искане на адвоката му и след случаи на буйство в Сектор „Арести“ – Русе, той е бил настанен в Центъра за психично здраве в Русе, където е починал на 18 ноември.
От прокуратурата добавиха, че в хода на разследването е бил извършен оглед на местопроизшествието, разпитани са свидетели, изискана е документация и записи от камери за видеонаблюдение. Следствените действия се провеждат от следовател от окръжен следствен отдел при Окръжна прокуратура-Русе под надзора на наблюдаващ прокурор.
/ТТ/

Title Средно училище „Николай Катранов“ в Свищов откри музейна експозиция, посветена на живота и делото на своя патрон:
В интерактивния кабинет на Средно училище „Николай Катранов“ в Свищов беше открита музейна експозиция, посветена на живота и делото на патрона на училището. Проявата е част от празничната програма по повод 60-годишнината на свищовското училище.
Директорът на училището Генади Иванов обяви, че по повод своя юбилей СУ „Николай Катранов“ е удостоено с юбилеен златен медал на Синдиката на българските учители. Иванов представи съставителя на експозицията Никола Николов, който е бивш възпитаник на училището. Всички знаехме, че Никола ще се занимава с история, още когато беше десети клас. След като завърши през 2019 г. той записа специалност „История“ във Великотърновския университет „Св. св. Кирил и Методий“. В момента той изучава Архивистика и документалистика в същия университет, каза директорът. По думите му Никола започва да подготвя тази проектна идея през 2017 г. и през 2023 г. дарява част от нея на училището. Директорът връчи почетна грамота на съставителя на експозицията.
Никола Николов разказа биографията на патрона на свищовското училище и посочи, че в историческата наука не се знае много за него. По думите му единствената книга към момента, посветена на Николай Катранов, е от 1938 г. Той представи животът на Катранов по хронологичен ред – от раждането му в Свищов, през учението му в чужбина, връзките му с Иван Тургенев и Иван Денкоглу, до неговата смърт.
Според автора на експозицията Катранов е бил просветител, родолюбив, талантлив и отдаден на словото човек, но не и революционер, както го определят. Той е бил сред първите българи, изпратени да учат в Киев и завършва Втора киевска гимназия. След това започва да учи в Историко-филологическия факултет на Московския университет, допълни Николов. Катранов е имал интереси към фолклора и към поезията, бил е и първият българин през Възраждането, който превежда Гьоте, обясни още той.
В Русия Катранов заболява от туберкулоза, заради което се налага да прекъсне образованието си една година преди да завърши. Изпратен е да се лекува във Виена, а след това във Венеция, където умира. Новината за неговата смърт пристига в България месеци по-късно. 
За БТА Николов каза, че е събирал информация в продължение на седем години, когато е започнал да се интересува от живота на Николай Катранов, а в рамките на малко повече от месец е подготвена представената експозиция. Дипломната ми работа в Великотърновския университет „Св. св. Кирил и Методий“ беше посветена на Николай Катранов, а обемът й беше над 100 страници, допълни той.
Припомняме, че вчера беше представен юбилейният сборник „60+ вдъхновяващи истории“ за 60-годишнината на свищовското училище.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Свещеници дариха кръв във ВМА:
С благословението на Негово Светейшество Даниил Патриарх Български и митрополит Софийски свещенослужители от Софийска митрополия се включиха в инициативата на Военномедицинска академия (ВМА) "Бъди един от нас! Дари кръв - спаси живот!".
За пета година и по повод Деня на християнското семейство свещеници, заедно със свои близки, дариха кръв за нуждаещите се пациенти.
Насърчаването на безвъзмездното кръводаряване е една от мисиите на ВМА. Кръвта е безценна за нас като лекари, безценна е и за пациентите, които се нуждаят от нея. Благодарим, че за пореден път Софийска митрополия ни подкрепя в тази кауза, благодарим за примера, който давате, заяви началникът на ВМА генерал-майор проф. д-р Венцислав Мутафчийски, д.м.н., FACS
Всяка година десетки свещенослужители даряват кръв безвъзмездно и помагат на нуждаещи се пациенти не само във ВМА, но и в цялата страна, допълни проф. Румен Попов, началник на Центъра по трансфузионна хематология на ВМА.
Извън акциите, всеки желаещ може да дари надежда на болен в беда в Кръвния център на ВМА, ежедневно от 8.00 до 16.00 часа. За допълнителна информация можете да се обадите на: 02/ 92 25 506.
Благодарим на всички, които ни помагат в битката за живот!
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title КФН призова застрахователите да преразгледат цените на "Гражданска отговорност" за таксиметровите автомобили:
Комисията за финансов надзор (КФН) призовава всички застрахователи, лицензирани да извършват дейност по застраховка "Гражданска отговорност" на автомобилистите, да предприемат незабавно всички необходими действия по преразглеждане на тарифите си по тази полица и да преосмислят настоящото си пазарно поведение, без да нарушават изискванията за достатъчност на застрахователната премия и своята рискова стратегия, с оглед постигане на справедливи пазарни цени за ползвателите на застрахователни услуги и осигуряване на стабилен и конкурентен застрахователен пазар. Това съобщават от Комисията, след като по-рано днес таксиметровите шофьори излязоха на протестно шествие в някои градове на страната. 
Председателят на КФН Бойко Атанасов и заместник-председателят, изпълняващ правомощията на заместник-председател, ръководещ управление "Застрахователен надзор", Диана Йорданова, са се срещнали днес в сградата на КФН с представители на протестиращите таксиметрови шофьори и са обсъдили с тях исканията и основанията им за настоящия протест, допълват от Комисията. 
Ръководството на КФН е информирало таксиметровите шофьори, че Комисията е инициирала проверка относно твърдението за увеличение на цената на застраховка "Гражданска отговорност" на автомобилистите. В рамките на проверката от застрахователните дружества, предлагащи задължителна застраховка "Гражданска отговорност" на автомобилистите, са изискани актуални тарифи, заедно с обосновка на същите, протоколи за одобрение от компетентните им органи и информация относно последните промени в тях. Към момента проверката на КФН още е активна и не е приключила. В КФН очакват в срок допълнителни данни от застрахователи и държавни органи, посочват от Комисията. 
Съгласно действащото законодателство тарифите на застрахователните премии се определят свободно от всеки застраховател в условията на конкурентен пазар, като не се допуска изискването на предварително надзорно одобрение от страна на КФН или системно уведомяване на КФН за тарифните ставки на премиите. КФН надзор упражнява конкретно надзор за достатъчност на застрахователните премии, изчислени на базата на разумно актюерско допускане, така че да осигуряват изпълнение на всички задължения на застрахователите, включително образуването на достатъчни технически резерви.
Нито българското, нито европейското законодателство, прилагано от КФН, предвижда ограничения на максималните размери на застрахователните премии по застраховките, включително и по застраховка "Гражданска отговорност" на автомобилистите. В този смисъл идеята за налагането на мораториум върху размера на застрахователните премии ще е в конфликт с правото на Европейския съюз (ЕС). Опитът на други държави членки на ЕС потвърждава, че подобни действия на държавата са обект на наказателни процедури от страна на Европейската комисия. Ето защо, справедливото определяне на застрахователните премии следва да се основава на ефективна оценка на застрахователния риск и свободна пазарна конкуренция между застрахователните компании, посочват от КФН.  
БТА припомня, че Комисията за защита на конкуренцията (КЗК) се самосезира днес във връзка със съмнения за картелно споразумение за увеличението на цената на застраховка "Гражданска отговорност" за таксиметровите водачи. 
В интервю за БТА преди ден Николай Станчев, председател на Управителния съвет на Асоциацията на българските застрахователи (АБЗ), обясни, че цените на застраховката "Гражданска отговорност" се формират на база честота на възникване на щетите и средния им размер, като при таксиметровите автомобили размерът на средната щета е съпоставим със средния за всички застраховани автомобили в страната, но честотата на възникване на щети при тях е 20 пъти по-висока и това налага премията по "Гражданска отговорност" за тях да е по-висока.
/СЛС/

Title Сигнал за съмнение за картелно споразумение внесоха от "Продължаваме промяната“ до Комисията за защита на конкуренцията:
Сигнал за съмнение за картелно споразумение между застрахователните компании за вдигане на застраховките „Гражданска отговорност“ за такситата от 1 октомври 2024 г внесоха от „Продължаваме промяната“ (ПП) до Комисията за защита на конкуренцията (КЗК). Това съобщиха от пресцентъра на формацията. 
Сигналът е в резултат на среща на депутати от ПП с представители на таксиметровия бранш на 18 ноември, на която те алармираха, че застраховките на таксиметровите автомобили са поскъпнали между три и 16 пъти без обосновка.  
В писмото до КЗК, подписано от съпредседателите на ПП Кирил Петков и Асен Василев, се посочва, че увеличаването на цените на застрахователните полици за такситата е без да има промяна във вноската, която застрахователните компании внасят в гаранционния фонд по застрахователни полици по задължителна застраховка „Гражданска отговорност“. Липсват и каквито и да е други обективни причини за драстичното повишение на размера на застрахователните премии, посочват от ПП. 
Буди недоумение как и въз основа на какви общи за всички застрахователи причини налагат вдигане на застрахователните премии по задължителните застраховки "Гражданска отговорност" между три и 16 пъти. В същото време нито една застрахователна компания не твърди да е използвала данни за произшествията на таксиметрови водачи от КАТ или друг източник, които да дават основание за индивидуализирано увеличение на застрахователните премии. Реално излиза, че застрахователният бранш може би е решил, че таксиметровите водачи са станали рискови шофьори за едно денонощие, допълват от партията. 
Според ПП поведението на застрахователните компании едновременно да повишат драстично размера на застрахователната премия за таксиметровите водачи навежда на мисълта за наличие на съгласуваност в действията им, което е в противоречие на закона. По този начин съгласуваното поведение на застрахователите може да увреди конкуренцията на пазара и да засегне чувствително интересите на потребителите.
По-рано през деня таксиметрови шофьори в София и други градове протестираха срещу поскъпването на застрахователната премия по задължителната застраховка „Гражданска отговорност“. 
„Искаме мораториум върху цената на задължителната застраховка „Гражданска отговорност“ до изработване на ясен законов механизъм, през застрахователния кодекс, за въвеждането на системата „бонус-малус“ и оценка на риска на всеки шофьор, на базата на индивидуалното му представяне“, каза председателят на Националния таксиметров синдикат Красимир Цветков за БТА. 
/ТНП/

Title Починала е 84-годишната жена, която пострада при пожар в дома си в самуилското село Голям извор:
Починала е 84-годишната жена, която пострада при пожар в дома си в самуилското село Голям извор. В 16:25 ч днес в Областната дирекция на МВР в Разград е получено съобщение от болничното заведение, в което е настанена жената, че тя е починала от получените изгаряния. Това съобщи говорителят на ОД на МВР в града Илияна Георгиева. 
Както БТА информира, инцидентът се е случил вчера. Огънят тръгнал от печка на твърдо гориво в къщата на жената. Пламъците унищожили целия покрив с площ 100 кв м. 
Пострадалата бе транспортирана и настанена за лечение с опасност за живота в болница в Русе с втора и трета степен изгаряния по ръцете и тялото. 
/ТТ/

Title ХИНА: Хърватският премиер представи проектобюджет за 2025 г., предвиждащ по-високи социални разходи и по-нисък държавен дълг:
Премиерът на Хърватия Андрей Пленкович каза днес при представянето на проектобюджета за 2025 г. в парламента, че детските надбавки ще бъдат удвоени и че правителството ще продължи да смекчава инфлационния натиск и да намалява държавния дълг, предаде агенция ХИНА.
Предложението за бюджет за следващата година предвижда приходи в размер на 33 милиарда евро и разходи в размер на 37 милиарда евро. Общите приходи ще бъдат с 8,6 процента по-високи от бюджета за 2024 г. благодарение на увеличените данъчни приходи и значително по-бързото усвояване на средства от ЕС, докато общите разходи ще бъдат с 10,2 на сто по-високи.
Правителството прогнозира растежът на брутния вътрешен продукт (БВП) през 2025 г. да достигне 3,2 процента, а инфлация - 2,7 на сто.
Очаква се общият държавен дефицит да достигне 2,3 на сто от БВП през 2025 г. и да спадне до 1,9 на сто през 2026 г. и 1,8 процента през 2027 г.
Съотношението държавен дълг спрямо БВП се очаква да се понижи до 57,4 процента до края на тази година, до 56 на сто през 2025 г. и 55 процента през 2026 г.
Страните от еврозоната са задължени да поддържат бюджетния си дефицит в рамките на 3 процента от БВП, а публичния си дълг в рамките на 60 процента от БВП.
Коментирайки трите стълба на проектобюджета за 2025 г., Пленкович каза, че единият от тях е увеличение на заплатите, пенсиите и социалните помощи успоредно с повишаване на покупателната способност на хората.
Друг стълб е повишаването на конкурентоспособността и иновациите на националната икономика, за да се гарантира, че Хърватия може да настигне развитите членки на ЕС. Третият стълб е за мерки в подкрепа на определени обществени групи за постигане на социални ефекти чрез демографски и жилищни политики с цел подобряване на устойчивостта на страната към кризи.
„Този ​​бюджет ни предоставя инструменти, необходими за нашия решителен и ефективен отговор на бъдещи предизвикателства, като същевременно гарантира стабилност в политически, икономически и финансов смисъл“, каза той.
„Този ​​бюджет ни помага да изградим Хърватия като страна на възможности, развитие и солидарност,“ допълни Пленкович.
Проектобюджетът предвижда БВП на Хърватия да нарасне с 3,2 на сто през 2025 г., 2,8 процента през 2026 г. и с 2,6 процента през 2027 г. Пленковидч каза, че от 2016 г. БВП се е повишил от 47 милиарда евро до € 86,4 милиарда евро през 2024 г.
През 2025 г. той ще достигне 92,4 милиарда евро.
Премиерът обеща тенденцията за облекчаване на инфлационния натиск да продължи чрез регулиране на цените на природния газ, електроенергията и петролните продукти.
Мерки за демографско съживяване през декември
Пакет от мерки за демографско съживяване ще бъдат представени на заседание на Съвета за демографско съживяване през декември.
Детските надбавки за новородено ще се повишат от сегашните 309 евро на 618 евро.
Майките в отпуск по майчинство ще имат право на пълната си месечна заплата и в периода между шестия месец на детето и първата година от раждането, при условие че е под 3000 евро. Досега тази горна граница за съответния период е €995.
Разпределението за пакета за демографско съживяване за 2025 г. ще бъде 685 милиона евро.
Що се отнася до получателите на пенсии, Пленкович каза, че през 2025 г. за пенсионната система ще бъдат заделени 8,8 млрд. евро, през 2026 г. - 9,4 млрд. евро, а през 2027 г. - 9,8 млрд. евро.
Бюджетът за заплати на служителите в публичния сектор през 2025 г. е 8,2 милиарда евро.
Средствата за отбрана се предвижда да достигнат целта от 2 процента от БВП
През следващата година Хърватия ще инвестира повече средства в модернизацията на своите въоръжени сили, а бюджетът за отбрана през 2025 г. ще бъде 2,1 на сто от националния БВП.
(Тази информация се разпространява от БТА по договор с хърватската агенция ХИНА)
/СУ/

Title Журналистите в Пазарджик учредиха ученически конкурс в памет на своя колега Любомир Илков:
Журналистическата гилдия в Пазарджик учреди конкурс за средношколци на името на дългогодишния кореспондент на вестник "24 часа" Любомир Илков.
Право на участие имат учениците от 9 до 12 клас от област Пазарджик. Конкурсът ще се проведе в три раздела: репортаж, интервю и очерк, като темата е по избор на участниците. Няма ограничения и в обема на тестовете.
Във всеки един от жанровете ще има по три награди. Предвидена е и награда за преподавател, който е оказвал активно съдействие на група от участниците, постигнала най-високи резултати в конкурса. 
Конкурсните материали трябва да бъдат предадени до 18 април 2025 г. на e-mail competition_ilkov24@abv.bg или на хартиен носител.
Награждаването на победителите ще се проведе в навечерието на 21 май 2025 г. в пресклуба на БТА в Пазарджик.
С този конкурс  ще бъде стимулиран интересът на подрастващите към професията на журналистите, а най-добрите биха могли да я изберат за свое поприще, каза съпругата на Любомир Илков- Лучия.
Семейството на журналиста осигурява паричната стойност на наградите.
Любомир Илков е роден 3 декември 1959 година в гр. Батак. Работи като кореспондент на вестник "24 часа" в продължение на 28 години, отличаван е с награди за журналистика. Автор е на книгата "Белнейски и убиецът", посветена на хронологията на събитията от разследването на едно от най-тежките престъпления в Пазарджишко - убийството на сестрите Христина и Росица Белнейски, извършено в края на януари 2006 г. Любо Илков си отиде от този свят на 16 май 2022 г.
 
 
/ХТ/

Title Италианският Рома обмисля да отправи оферта за 18-годишния Ендрик от Реал Мадрид:
Италианският Рома обмисля оферта за 18-годишния бразилски нападател на Реал Мадрид Ендрик, твърди испанският вестник "Спорт".
Ендрик пристигна в Мадрид от бразилския Палмейрас с трансфер за 47.5 милиона евро през юли, но засега не получава солидно игрово време.
Той записа общо само 129 минути във всички турнири, въпреки че успя да отбележи два гола за това ограничено време.
Според вестник "Спорт", ръководството на Реал планира за прати бразилеца в друг тим под наем през лятото.
Интерес към футболиста, освен Рома, проявяват клубове като Валядолид и Саутхямптън.
/КМ/

Title България представя туризма си на няколко европейски изложения:
Министерството на туризма представя страната на най-голямото туристическо събитие в централна Германия – международното изложение Touristik & Caravaning в Лайпциг, което започва от днес, 20 ноември, и ще продължи до 24 ноември 2024 г. България е страна партньор на международното туристическо изложение ITTF Warsaw (International Travel & Tourism Fair), което ще се състои от 21 до 23 ноември в Двореца на културата и науката във Варшава. Страната ни е представена и на международното туристическо изложение TTR 2024, което ще се състои от 21 до 24 ноември в Букурещ. Това съобщиха от ведомството.
Акцент на българския информационен щанд на изложение Touristik & Caravaning в Лайпциг, който ще бъде разположен на площ от 30 кв. м, са възможностите за морски ваканционен туризъм, семейни почивки и балнеология. По време на изложението участие ще вземат множество туроператори и райзебюра, които ще предоставят на туристите допълнителни отстъпки. По данни на организаторите, през 2023 г. изложението е посетено от над 55 000 души. На изложбена площ от над 70 000 кв. м участие са взели повече от 450 изложители от над 30 страни. Борсата се провежда в три отделни изложбени зали, тематично разделени за международен туризъм/велотуризъм, караванинг и къмпинг. Тази година на българския информационен щанд участие ще вземат Община Варна, "Албена" АД и "Съни Травел" ЕООД.
На международното туристическо изложение ITTF Warsaw (International Travel & Tourism Fair) във Варшава страната ни ще бъде представена на модерен информационен щанд разположен на площ от 197 кв. м, на който своите висококачествени продукти и услуги ще представят 20 български съизложители. Като страна-партньор на изложението, България ще бъде позиционирана и чрез редица маркетингови дейности чрез допълнителен брандинг, дигитална и имейл рекламна кампания. На щанда ни ще се проведат винени дегустации на български вина, предвидена е и допълнителна програма. Тазгодишното участие на страната ни в предстоящото събитие се радва на изключително засилен интерес, а участие на българския щанд ще вземат 20 туристически фирми, хотелски компании и общини, отбелязват от Министерството.
В рамките на церемонията по откриване на изложението заместник-министърът на туризма Ирена Георгиева, ще се обърне към участниците с приветствено слово. Предвижда се и провеждането на Четвъртата работна сесия на експертите в туризма между двете страни. Това е двустранен държавен формат на взаимодействие между ресорните министерства в сектора. Сред основните теми ще са предстоящите прояви в рамките на полското председателство на Съвета на ЕС, стартиращо от 1 януари 2025 г., както и политики за подкрепа на кадрите в туризма. Полша е един от най-важните пазари за България, която е позната на полските туристи с морските ни курорти и специализираните форми на туризъм като религиозен, културен и спа туризъм, посочват от Министерството.
През 2024 г. Министерството на туризма успешно рекламира страната ни на полския пазар с разнообразни рекламни активности като реализираните кампании в дигиталните платформи МЕТА, Google и eSky, а също и с организирането на опознавателни пътувания за представители на медии, инфлуенсъри, блогъри и влогъри. Страната ни взе участие и в международните туристически изложения International Toursim Trade Show във Вроцлав и международния туристически панаир в Забже. 
На международното туристическо изложение TTR 2024 в Букурещ България представя възможностите за всесезонен туризъм, богатото културно-историческо наследство, минералните източници и красива природа. Българският щанд ще бъде разположен на площ от 150 кв. м, ще е с модерен дизайн и ключово местоположение в изложбената зала, а посетителите ще имат възможност да се насладят на атрактивна програма, включваща фотокорнер с живописни гледки от България, а всеки, направил си снимка, ще може да я вземе със себе си за спомен или да я сподели в социалните мрежи.
/СЛС/

Title РЗИ – Смолян: Отбелязваме 21 ноември – Международния ден без тютюнопушене:
В РЗИ – Смолян работи Консултативен кабинет, помагащ на пушачите да се справят със зависимостта
На 21 ноември отбелязваме Международния ден без тютюнопушене. Както всяка година, призивът е поне за един ден в третия четвъртък на ноември пушачите да си дадат шанса да преборят зависимостта си от цигарите.
По този повод Регионалната здравна инспекция ще проведе измерване на нивото на въглероден оксид в издишания въздух при пушачите. Изследването ще протече на 21 ноември (четвъртък) от 10:30 ч. до 14 ч. пред сградата на РЗИ. То онагледява степента на недостиг на кислород в организма на пушачите и степента на зависимост от цигарите, и съдейства изследваният да усили мотивацията си да спре пушенето. 
Цел на акцията е да привлече вниманието върху възможността пушачите, желаещи да се погрижат за здравето си, да потърсят подкрепа в Консултативния кабинет за отказване от тютюнопушенето в РЗИ. Той работи безплатно по Националната програма за превенция на хроничните незаразни болести. Консултантът в него мотивира и подпомага посетителя да усвои стратегии на поведение за преодоляване на навика за употреба и зависимостта към никотина. Обсъжда се и възможността отказващият се да ползва никотин-заместващи медикаменти. Всички желаещи да преборят навика си могат да уговорят среща с консултанта на тел. 0301/ 58930.
Без подходяща подкрепа отказването може да бъде сериозно предизвикателство. Никотинът води до силно пристрастяване и създава биохимична зависимост. Поведенческите и емоционалните връзки с пушенето също може да затруднят прекратяването на привичката - като цигарата с кафето, силното желание за запалване, негативните емоционални състояния като тъгата или стреса. 
Въпреки това, ползите от спирането на цигарите и другите изделия за пушене са почти незабавни. Само 20 минути след последната цигара пулсът и кръвното налягане спадат. След 12 часа нивото на въглероден оксид в кръвта пада до нормалното. След 2 до 12 седмици кръвообращението и белодробната функция се подобряват. След 1 до 9 месеца кашлицата и задухът намаляват. В рамките на 5 до 15 години рискът от инсулт се понижава до този на непушача. До 10 години смъртността от рак на белия дроб спада на половина от тази при пушачи. За 15 години рискът от сърдечни заболявания става сравним с този при непушач. 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Замърсеният въздух в Скопие и други градове в Северна Македония е сред водещите теми в страната:
За пореден ден Скопие е сред десетте града с най-замърсен въздух в света с индекс на замърсеност от 124, съобщават медиите в Република Северна Македония, като цитират данни, публикувани на сайта IQAir.
Измерванията на Министерството на околната среда в страната, направени в нощните часове, показват значително повишена концентрация на праховите частици PM10 (лат. букви) на всички места, където има измервателни станции. При допустима граница от 50 микрограма на кубичен метър (μg/m³), в община Лисиче концентрацията е 133 μg/m³, а в община Център – 98,54 μg/m³.
Сериозно надвишени са нормите на замърсеност на въздуха и в Кавадарци, Кичево, Битоля, Струмица, Куманово, Охрид и Гостивар, пишат медиите в Северна Македония.
През октомври до омбудсмана на Северна Македония са постъпили четиридесет жалби, свързани с околната среда, като половината от тях са за качеството на въздуха, съобщи омбудсманът Насер Зибери. Той каза това преди началото на международната конференция "Омбудсмани и национални институции за правата на човека и околната среда", която се провежда в Скопие.
„Строителството, интензивното използване на минерални ресурси, незаконните сметища, изгарянето на натрупаните в тях отпадъци, неизградените регионални депа, както и прекомерното отделяне на вредни газове във въздуха, вече дават резултати – жителите на Скопие дишат въздух, замърсен няколко пъти повече от допустимото. При подобни обстоятелства живеят жителите на Тетово, Струмица, Кочани", каза Зибери.
"Нашите градове са в челната класация на десетте най-замърсени градове в света (...) Проучване на УНИЦЕФ показа катастрофални резултати – всяко десето новородено дете у нас умира в резултат на нечиста околна среда”, цитират медиите думите на Зибери. 
Преди началото на конференцията вицепремиерът и министър на околната среда на Северна Македония Изет Маджити заяви пред медиите, че политиките на правителството са насочени към причините за замърсяването на въздуха, а решението е в газификацията на градовете.  
Темата със замърсения въздух е една от водещите в страната, а медиите посочват, че "замърсеният въздух пълни клиниката по пулмология в Скопие". На пресконференция днес пулмолози призоваха гражданите да носят маски, за да се предпазят от замърсяването на въздуха.
От опозиционната партия СДСМ заявиха, че в бюджета за 2025 г. правителството на Северна Македония е намалило с 51 процента "средствата за чист въздух". От СДСМ допълват, че "предвидената сума за опазване на околната среда са намалени с 25 процента, а тези за енергийно развитие – с 41 процента".
"Борбата за чист въздух е процес, който изисква ангажираност, знания и конкретни мерки, но очевидно не е приоритет за (премиера Християн) Мицкоски и ВМРО-ДПМНЕ", се казва в съобщението на партията.
/МИД/

Title Велосипедист на 80 години е с опасност за живота след катастрофа в Русе:
Велосипедист на 80 години е с опасност за живота след като е бил блъснат от микробус на международния булевард "България" в Русе. Това съобщи регионалният говорител на МВР в крайдунавския град Даниела Малчева.
Сигнал за инцидента е подаден коло 15:10 часа. Велосипедистът е бил блъснат от микробус с русенска регистрация, шофиран от 53-годишен мъж. Веднага на място са пристигнали екипи на полицията и "Спешна помощ".
Възрастният мъж е откаран в университетската болница "Канев" в тежко състояние. Той е с политравма и с опасност за живота, казаха за БТА от "Спешна помощ" – Русе.
Причините за инцидента се изясняват.
/ТТ/

Title АПИ: Информация за състоянието на републиканските пътища към 17.30 ч. на 20.11.2024 г.:
I.МЕТЕОРОЛОГИЧНА ОБСТАНОВКА:
Температурите са в интервала от +2°С до +20°С. Времето над страната с разкъсана облачност. Слаб вятър духа в почти всички области. Пътните настилки са предимно сухи, по високите и усойните места частично заледени и обработени.
 
II. СЪСТОЯНИЕ НА АВТОМАГИСТРАЛИТЕ:
АМ „Тракия“:
Област София:
Движението по АМ „Тракия“ посока Бургас от км 18+590 до км 19+585 е ограничено поради демонтаж на стара и монтиране на нова рамка от системата на ТОЛ, като се извършва двупосочно в платното посока София и скоростта се ограничава до 50 км/ч. Срок от 08:00 ч. до 17:00 ч. на 21.11.2024 г.;
Движението и в двете посоки се извършва с повишено поради подмяна на портални конструкции и табели при км 34+100, км 34+700, км 46+100 и км 46+700. Поетапно се затварят аварийна, активна и изпреварваща ленти. Срок 21.11.2024 г.;
Движението при Мухово от км 44+400 до км 46+480 посока Бургас се осъществява с повишено внимание поради обезопасяване на пътния участък в аварийната лента. Срок до 31.12.2024 г.;
Област Сливен:
Движение с повишено внимание  по АМ „Тракия“ от км 229+286 /граница Стара Загора/ до км 273+354 /граница Ямбол/ в двете посоки поради поетапна подмяна на ограничителни системи за пътища. Ограничава се изпреварващата лента. Участъкът е сигнализиран от пътни знаци. Срок до 22.11.2024 г.;
Движение с повишено внимание по АМ „Тракия” от км 229+286 /граница Стара Загора/ до км 273+354 /граница Ямбол/ в посока София поради полагане на хоризонтална маркировка. Ограничава се изпреварващата лента. Участъкът е сигнализиран с пътни знаци. Срок до 22.11.2024 г.
Област Бургас:
Движението от км 346+400 до км 349+000 в посока София се осъществява с повишено внимание по активната и изпреварващата лента поради частични ремонтни дейности на асфалтовата настилка в аварийната лента. Аварийната лента е ограничена. Скоростта е ограничена на 70 км/ч. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 31.12.2024 г.;
Движението по АМ „Тракия“ се осъществява с повишено внимание в участъка от км 329+000 до 337+000 в двете посоки поради подмяна на ограничителната система за пасивна безопасност за пътища на определени участъци. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 30.11.2024 г.;
Движението по АМ „Тракия“ се осъществява с повишено внимание в участъка от км 350+000 до 359+000 в двете посоки поради подмяна на ограничителната система за пасивна безопасност за пътища на определени участъци. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 30.11.2024 г.
АМ „Хемус“:
Област София:
Ограничава се преминаването в тръбата посока София на тунел „Правешки ханове“, като движението се осъществява двупосочно в тръбата посока Варна поради ремонтни дейности. Срок до 31.07.2025 г.;
Ограничава се преминаването в тръбата за София на тунел „Топли дол“, като движението се осъществява двупосочно в тръбата за Варна поради ремонтни дейности. Срок до 03.06.2025 г.;
Движението по АМ „Хемус“ в посока София от км 24+916 до км 26+563 се осъществява с повишено внимание поради геоложки проучвания, като се ограничава аварийната лента. Срок 23.11.2024 г.
Област Варна:                                                  
Движението в участъка п. в. „Повеляново“ – п. в. „Слънчево“ от км 407+000 до км 412+000 в двете посоки се осъществява с повишено внимание поради извършване на дейности по разчистване и натоварване за превозване на отрязани дървета. Работните участъци са сигнализирани с пътни знаци. Срок до 21.11.2024 г.;
Движението в участъка п.в. „Ветрино“ – п.в. „Неофит Рилски“ от км 388+710 до км 389+290 посока София се ограничава използването на аварийната лента поради аварийни повреди в асфалтовата настилка. Скоростта на движение в участъка се ограничава до 80 км/ч. Движението на МПС се осъществява по активната и изпреварващата лента. Участъкът е сигнализиран с пътни знаци. Срок до 31.03.2025 г.;
Движението в участъка п. в. „Ветрино“ – п. в. „Повеляново“ от км 386+000 до км 407+000 се извършва с повишено внимание поради извършване на ръчно косене в средната разделителна ивица. Участъците са сигнализирани с пътни знаци. Срок до 22.11.2024 г.
Област Щумен:
Движението в участъка от км 341+00 до км 345+00 посока Варна се осъществява в изпреварващата лента поради частични ремонтни дейности на асфалтовата настилка. Движението се регулира от пътни знаци. Срок до 25.11.2024 г.;
Движението в участъка от км 351+170 до км 374+155 посока Варна се осъществява с повишено внимание поради обезопасяване на билбордове. Движението се регулира с пътни знаци. Срок до 22.11.2024 г.;
Движението в участъка от км 375+630 до км 375+858 посока Варна се осъществява с повишено внимание поради обезопасяване на билбордове. Движението се регулира с пътни знаци. Срок от 8 ч. до 17 ч. на 22.11.2024 г.;
Движението в участъка от км 351+658 до км 374+522 посока София се осъществява с повишено внимание поради обезопасяване на билбордове. Движението се регулира с пътни знаци. Срок от 8 ч. до 17 ч. на 22.11.2024 г.;
АМ „Струма“:
Област Перник:
Движението в участъка от км 19+561 до км 22+144 в посока Благоевград се осъществява с повишено внимание поради монтиране на шумозащитни съоръжения. Затворена за движение е аварийна лента, като движението се осъществява по активна и изпреварваща лента. Участъкът е сигнализиран от пътни знаци. Срок до 28.02.2025 г.;
Област Благоевград:
Движението в участъка от км 370+400 до км 373+100 се осъществява двупосочно в лявото и дясното платно на магистралния участък, като се запазва етапната връзка при км 373+100 при съществуващо вече трасе на път I-1 (Е-79). Водачите да се движат с повишено внимание и съобразена скорост. Срок до 31.12.2024 г.;
АМ „Марица“: няма въведени ограничения
АМ „Черно море“: няма въведени ограничения. 
АМ „Европа“: няма въведени ограничения.
 
ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:
1.   Проходи:
- „Върбишки“ - затворен за всички МПС. Срок: целогодишно; 
- „Златишки“ - затворен за всички МПС. Срок: целогодишно;
- „Котленски“ - отворен за всички МПС;
- „Приморски“ - отворен за всички МПС;
- „Републиката“ - отворен за всички МПС;
- „Ришки“ - отворен за всички МПС;
- „Печинско“ - отворен за всички МПС;
- „Рожен“ - отворен за всички МПС;
- „Предел“ - отворен за всички МПС;
- „Превала“ - отворен за всички МПС;
-„Троянски“ - отворен за всички МПС;
- „Айтоски“ - Движението по път III-208 през „Айтоски“ проход в участъка Айтос – Ябълчево от км 82+700 до км 94+200 е ограничено за МПС над 12 тона.
Обходен маршрут: по път II-73 през „Ришки“ проход.;
- „Вратник“ - забранен за МПС над 3,5 тона и над 10 тона на участъци. Срок до 30.11.2024 г.;
- „Петрохан“ - забранен за МПС над 12 тона в двете посоки, както и тегленето на ремаркета, както и движението на МПС с дължина над 12 метра. Срок: целогодишно; 
- „Дюлински“ - за бранен за МПС над 3,5 тона;
- „Пампорово“ - забранен за МПС над 3,5 тона; 
- „Твърдишки“ - забранен за МПС над 10 тона; 
- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. 
 
IV. СЪСТОЯНИЕ НА РЕПУБЛИКАНСКАТА ПЪТНА МРЕЖА:
ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:
- път I-1 /Е79/ Граница Румъния – о.п. Видин – Димово – Ружинци – Белотинци – о.п. Монтана – о.п. Враца – Мездра – Ботевград – Горни Богров – о. п. София – Даскалово – о.п. Дупница – о.п. Благоевград – о.п. Симитли – Кресна – Кулата – граница Гърция:
Област Видин:
Движението по път Видин – Монтана в района на кръстовището с път III-141 Кула – Грамада – Срацимир от км 26+300 до км 27+300 се осъществява с повишено внимание, като временно се въвежда ВОБД поради изграждане на пътен подлез. В този участък за целта е изграден обходен път, като трасето се измества южно от сегашното му местоположение. Срок до 30.05.2025 г.;
Област София:
Движението по път Мездра – Лютидол от км 161+000до км 172+000 се ограничава и в двете посоки за всички МПС поради строително монтажни работи за модернизация на пътя. 
Обходени маршрути:
-  леките автомобили до 3,5 т преминават по път III-1004 Паволче – Челопек, път III-1602 Челопек – Лютиброд, път II-16 Лютиброд – Елисейна – Своге, път II-18 Софийски околовръстен път и обратно.
За превозните средства над 3,5 т обходните маршрути са:
път II-13 Крапчене – Криводол – Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно;
път II-15 Враца – Борован, път II-13 Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно.
-  За пътуващите маршрутът е по АМ „Хемус“, по път I-3 Ябланица – Златна Панега, път III-103 Златна Панега – Батулци – Роман – Долна Бешовица – Горна Бешовица – Кален – Горна Кремена – Долна Кремена – Мездра, път I-1 Мездра – Монтана. 
Движението по път II-16 София – Своге – Ребърково – Мездра е отворен само за движение на МПС до 3,5 тона до декември 2024 г.;
Във връзка с изпълнение на обект по модернизиране на път I-1 Мездра – Ботевград се въвеждат следните ограничения в участъка от км 176+700 до км 194+170:
• Обособяване на вход-изход за строителна техника при км 193+390 ляво, км 193+470 дясно и 193+760 ляво и дясно и ограничаване на скоростта до 40 км/ч.;
• Км 177+000 – изградена е етапна връзка между съществуващия път I-1 и новоизградения път, като се осъществява двупосочно в лявото платно до км 178+000, където преминава двупосочно в дясното платно. От км 178+800 до км 179+300 движението влиза отново по стария път, поради възникнало свлачище. От км 179+300 до км 180+800 движението продължава двупосочно в дясното платно;
• От км 180+800 до км 191+960 движението се осъществява регулярно по новоизградения четирилентов път. Превключване на движението от двулентов към четирилентов път при км 180+800 в посока Ботевград и при км 191+960 в посока Мездра. Превключване на движението от четирилентов към двулентов път при км 180+800 в посока Мездра и км 191+960 в посока Ботевград; 
• При км 192+140 е изградена етапна връзка за превключване на движението от съществуващия път I-1 към новоизградения път след с. Скравена;
• Поради необходимост от извършване на защита на преносен газопровод „Русия – България“ – Северен клон при км 193+408, предвидена сигнализация за ВОБД от км 193+290 до км 193+590, без отбиване на движението – първи етап. Втори етап – ограничаване на движението от км 193+370 до км до км 193+460 и обособяване на байпас като обходен маршрут, със сигнализация от км 193+170 до км до км 193+880;
• От км 193+540 до км 194+170 - работен участък от двете страни на съществуващия път, без отбиване на движението; 
• Цялостната сигнализация за ВОБД е от км 176+700 до км 194+170 ляво и дясно, като скоростта на движение се ограничава до 30 км/ч.; Срок 20.12.2024 г.;
Движението по път Ботевград – София от км 192+000 до км 215+600 се осъществява с повишено внимание поради влошено експлоатационно състояние на пътната настилка. Скоростта е ограничена до 50 км/ч. Срок до 31.03.2025 г.;
Движението на товарни МПС над 15 т в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 30.12.2024 г.;
Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 31.03.2025 г;
Въвежда се реверсивно движение по път София – Перник както следва:
Участък 1: от км 276+040 до км 277+610, като се обособяват 2 ленти за движение в посока София. Всеки работен ден от 06:00 ч. до 10:00 ч.
През последен празничен ден и всяка неделя от 10:00 ч. до 19:00 ч.
Участък 2: от км 278+567 до км 282+000, като се обособяват 2 ленти за движение в посока София от км 278+567 до км 281+800.
През последен празничен ден и всяка неделя от 10:00 ч. до 19:00 ч.
Област Перник:
Въвежда се реверсивно движение по път I-1 София – Перник в участъка от км 285+753 до км 286+985 както следва:
- всеки петък, или последния работен ден преди празници – две ленти в посока излизане от София, за времето от 12:00 ч. до 20:00 часа;
- първия почивен /празничен/ ден – две ленти в посока излизане от София, за времето от 08:00 ч. до 14:00 ч.;
- в последния почивен /празничен/ ден остава в сила постоянната организация на движение, която осигурява две ленти в посока влизане в София.
При необходимост и в други дни, след съгласуване с органите на сектор „Пътна полиция“ при СДВР. Реверсивно движение се въвежда в светлата част на денонощието при благоприятни атмосферни условия. По преценка на ОПУ София крайните часове могат да бъдат удължавани или скъсявани. Срок до 01.03.2025 г.;
Област Благоевград:
Движение с повишено внимание по път Благоевград – Кресна в района на „Кривия тунел“ при км 389+000 поради частично неработещо осветление в тунела. Водачите да се движат с повишено внимание и съобразена скорост. Срок до отстраняване на повредата;
Движение с повишено внимание по път I-1 /Е-79/ София – Кулата в тунел „Железница“ поради частично неработещо осветление в тунела. Водачите да се движат с повишено внимание и съобразена скорост. Срок до отстраняване на повредата.
- път І-2 /Е-70/ Граница Румъния – Русе – Цар Калоян – о.п. Разград – о.п. Шумен – Девня – Варна: 
Област Русе:
Движението през Дунав мост при Русе от км 0+000 до км 1+057 /на работни участъци по 400 м./ се осъществява двупосочно в една лента с пропускателен режим поради ремонтни дейности на мостовото съоръжение. Максималната допустима ширина на преминаващите МПС е 2.75 м. и обща маса до 60 т. Участъкът е сигнализиран с пътни знаци и адаптивна светофарна уредба. Ограничението на скоростта е до 20 км/ч. Срок до 10.07.2026 г. 
Област Шумен и Варна:
Движението по път Зайчино ореше – Ветрино от км 146+775 до км 158+095 е ограничено поради предстоящо извършване на дейности по полагане на износващ пласт на пътната конструкция, хоризонтална пътна маркировка и вертикална сигнализация от постоянната организация на движение. Обходен маршрут:  Зайчино ореше – пътен въвел „Каспичан“ по АМ „Хемус“ в посока Варна до пътен възел „Девня“ /Суворово/ в двете посоки.  Движението се регулира от пътни знаци съгласно въведената ВОБД. Срок до 30.11. 2024 г.
Област Варна:
Движението по път Ветрино – Девня от км 166+853 до км 172+260 се ограничава и в двете посоки поради извършване на превантивен ремонт. Движението на МПС се пренасочва по обходни маршрути:
−          За МПС движещи се Ветрино – Девня отклоняване  по общински път при км 166+864 до  п.в. „Неофит Рилски“ и качване на АМ „Хемус“ в посока Варна до п.в. „Суворово“ при км 402+050, слизане от АМ „Хемус“ по път III-2009 до кръстовище с път I-2 до гр. Девня;
−          За МПС движещи се по път Девня – Варна по направление Неофит Рилски – отклоняване при км 174+385 по общински път до път III-2009 до п.в. „Суворово“, качване на АМ „Хемус“ – посока  София, движение по АМ „Хемус“ до п.в. „Неофит Рилски“ при км 392+340, слизане от АМ „Хемус“, по общински път до Неофит Рилски. Участъкът е сигнализиран от пътни знаци съгласно въведената ВОБД. Срок до 07.10.2025 г.
- път І-3 /Е-83/ Гара Бяла – о.п. Плевен – Луковит – Коритна – Ябланица – Ботевград:
Област София:
Движението по път Правец – Джурово от км 171+000 до км 199+000 се осъществява с повишено внимание поради неравности по пътната настилка. Участъкът е сигнализирана с пътни знаци. Срок до 31.03.2025 г.;
Движението по път Правец – Разлив – Трудовец – Ботевград в участъка от отклонението за пътен възел „Правец“ на АМ „Хемус“ до кръстовището с първокласен път І-1 Враца – Ботевград – София от км 193+345 до км 199+402 е ограничено за движение на МПС над 12 т. 
Обходен маршрут: по АМ „Хемус“ и път ІІ-17 Мездра – Ботевград в двете посоки. Срок до 31.03.2025 г.
- път І-4 /Е-772/ Коритна – Български Извор – Микре – о.п. Севлиево – В. Търново – о.п. Омуртаг – о.п. Търговище – о.п. Шумен: няма въведени ограничения.
- път І-5 /Е-85/ Русе – Бяла – Полски Тръмбеш – Велико Търново – о.п. Дебелец – Дряново – Габрово – Шипка – Казанлък – о.п. Стара Загора – Средец – Димитровград – о.п. Хасково – Конуш – Черноочене – Кърджали – Маказа – граница Гърция:
Област Велико Търново:
Движението по път Русе – Велико Търново – Габрово от км 65+200 до км 90+245 от гр. Полски Тръмбеш – с. Поликраище се осъществява двупосочно с преминаване от една лента в друга поради частични ремонтни дейности на асфалтовата настилка. Движението се регулира от сигналисти. Срок до 31.12.2024 г.;
Движението по път Русе – В. Търново – Габрово в участъка от км 90+000 до км 115+300 от с. Поликраище до границата с област Габрово се осъществява с повишено внимание поради изпълнение на дейности по премахване на излишна растителност. Движението се регулира с пътни знаци и сигналисти. Срок. до 30.11.2024 г.;
Област Стара Загора:
Движението по път I-5 в участъка на проход ,,Шипка'' при км 179+650 се осъществява с повишено внимание и стесняване на едната лента за движение с ограничаване на скоростта до 10 км/ч, поради извършване на аварийно-възстановителни дейности по пропадане на банкет и италиански улей. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 30.11.2024 г.
Област Кърджали:
Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок – целогодишно;
Движението по път Черноочене – Кърджали само в посока от Черноочене към Кърджали е ограничено за движение на МПС над 15 т.
Обходни маршрути:
- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. Срок – целогодишно.
- път І-6 /Е-871 и Е-773/ Граница Македония – Гърляно – о.п. Кюстендил – Радомир – Перник – ок.п. София – Долни Богров – Пирдоп – Розино – Карлово – о.п. Калофер – о.п. Казанлък – о.п. Сливен – Лозенец – Карнобат – Бургас: 
Област Кюстендил: няма въведени ограничения.
- път І-7 Граница Румъния – о.п. Силистра – о.п. Дулово – о.п. Шумен – о.п. Преслав – Върбица – Бероново – Мокрен – Зимница – о.п. Елхово – п.к. – Лесово – граница Турция: 
Област Ямбол:
Движението по път I-7в участъка с. Кирилово – гр.Елхово от км 290+000 до км 297+000 се осъществява двупосочно в една лента поради частични ремонтни дейности. Срок до 30.11.2024 г.;
- път І-8 /Е-80/ Граница Сърбия – Калотина – Драгоман – ок.п. София – о.п. Ихтиман – Костенец – Белово – Пазарджик – Пловдив – Поповица – о.п. Хасково – Харманли – Любимец – Свиленград – Капитан Андреево: няма въведени ограничения.
Област София:
Движението в участъка Вакарел – Ихтиман от км 110+700 до км 118+800 се осъществява с повишено внимание поради лошо експлоатационно състояние и намален габарит на пътното тяло. Поставена е необходимата предупредителна сигнализация. Срок до 31.03.2025 г.;
Движението по път I-8 посока Сливница – София при Хераково от км 38+145 до км 38+260 е ограничено поради премахване на опасна връхна конструкция на пътен надлез при км 38+200 и се извършва двупосочно в платното посока София – Сливница. Срок 23.11.2024 г.
Област Хасково:
Движението в участъка Първомай – Харманли от км 275+600 до км 298+300 в отделни участъци се осъществява двупосочно в една пътна лента поради ремонтни дейности на асфалтовата настилка. Участъците са сигнализирани с пътни знаци и ограничение на скоростта до 50 км/ч извън населените места и до 40 км/ч в населените места. Срок до 02.09.2025 г.
- път І-9 /Е-87/ граница Румъния – Дуранкулак – Шабла – о.п. Каварна – Балчик – Оброчище – Кранево – Златни пясъци – Св. Св. Константин и Елена – Варна – Старо Оряхово – Обзор – о.п. Слънчев бряг – Бургас – Маринка – Звездец – о.п. Малко Търново – граница Турция:
Област Варна:
Движението по път I-9 в участъка кръгово кръстовище ,,Миньор“ – обръщач Евксиноград от км 95+600 до км 97+925 се осъществява двупосочно в лявото пътно платно, в посока к.к. Златни пясъци поради изграждане на магистрални водопроводи и изграждане на битова канализация. Затворено за движение е дясното платно, посока гр. Варна. По дължината на участъка се обособяват временни спирки, като превозните средства на градския транспорт спират на платното за движение. Движението на МПС се осъществява съгласно въведената ВОБД. Срок до 20.05.2025 г.
Област Бургас:
Движението по път Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 31.03.2025 г.
 
V. СЪСТОЯНИЕ НА РЕПУБЛИКАНСКАТА ПЪТНА МРЕЖА: 
1.   Ремонтни дейности и временна организация на движението /ВОД/: 
ОПУ-Благоевград:. 
Временно са въведени следните ограничения за движение на МПС:
Път III-197: Движението по път III-197 Гоце Делчев – Сатовча при км 25+967 в района на с. Плетена е ограничено за МПС над 12 т. от км 7+559 до км 29+541 поради обследване на мостово съоръжение над р. „Бистрица“. 
Обходен маршрут: по път III-1972 Сатовча – Вълкосел – Абланица – Дъбница и обратно. Срок до 30.12.2024 г.;
Път ІІІ-1905: Движение с повишено внимание и етапно ограничение по път Господинци – Балдево – Огняново – Марчево – Гърмен от км 0+000 до км 10+500 поради изпълнение на СМР. ВОБД ще се изпълни на 3 етапа както следва:
Етап 1 - Пълно затваряне от км 0+000 до км 4+700 /разклона за с. Балдево/
Обходен маршрут: По път ІІ-19 при км 87+583 /кръгово кръстовище в гр. Гоце Делчев/ - по път ІІІ-197 до км 3+100 /кръстовище с път ІІІ-1905/ до разклона за с. Балдево и обратно.
Етап 2 - Пълно затваряне от км 4+700 до км 7+300 /началото на с. Огняново/                        
Обходен маршрут: По път ІІІ-1905 от разклона за с. Балдево до кръстовище с път ІІ-19 при км 78+400 /в с. Господинци/; по път ІІ-19 при км 87+583 /кръгово кръстовище в гр. Гоце Делчев/; по път  ІІІ-197 до км 3+100 /кръстовище с път ІІІ-1905/ по път ІІІ-1905 до с. Огняново и обратно.
Етап 3 - В рамките на населените места - селата Огняново, Марчево и Гърмен, ремонтните дейности ще се извършват на половин платно, като движението ще се извършва в една лента, чрез пропускане съгласно Глава пета от  Наредба № 3 от 16.08.2010 год. за ВОБД при дълготрайни СМР без отбиване на движението съгласно Приложение № 53 и 54 към чл. 71, ал. 1, т. 2 и т. 3. По време на пълното затваряне на участъците от всички етапи, движение ще се допуска на МПС със специален режим.  Водачите да се движат с повишено внимание и съобразена скорост, съобразно създадената организация на движение. Срок до 12.07.2027 г.
Ремонтни дейности: 
Път II-19: Движението по път II-19 Разлог – Гоце Делчев от км 36+570 до км 83+570 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци и временна организация. Водачите да се движат с повишено внимание и съобразена скорост, съгласно създадената организация за движение. Срок до 12.07.2027 г.;
Път ІІІ-198: Движението по път ІІІ-198 Гоце Делчев – Катунци – Чучулигово – Петрич – Първомай – граница Северна Македония  от км 71+591 до км 73+147 се ограничава поетапно на участъци и се извършва в една лента и за двете посоки на движение чрез пропускане посредством пътни знаци, поради подобряване технико-експлоатационните качества и носимоспособността на настилката. Движението се регулира от пътни знаци и временна организация. Водачите да се движат с повишено внимание и съобразена скорост, съгласно създадената организация за движение. Срок до 18.12.2024 г.;
ОПУ-Бургас:
Път III-208: Движението по път ІІІ-208 Провадия – Айтос от км 82+700 до км 94+200 в участъка Айтос – Ябълчево/Руен е ограничено за транзитно движение на МПС с тегло над 12 т. 
Обходен маршрут: по път II-73 Шумен – Карнобат (през Ришки проход).Участъкът е сигнализиран с пътни знаци. Срок до 31.03.2025 г.;
Път III-906: Движение по път III-906 Паницово – Гюльовца /„Дюлински“ проход/ от км 14+100 до км 32+950 е ограничено за МПС над 3,5 тона поради намален габарит на пътното тяло. Срок до 31.03.2025 г.;
Път III-906: Движението по път III-906 Дюлино – разклона за Раковсково в участъка от км 14+100 до км 17+250 се ограничава и в двете посоки поради основен ремонт на пътното платно. 
Обходен маршрут: от път I-9 Варна – Бургас към общински път VAR с. Паницово и общински път BGS 2124 за с. Раковсково през път I-9 към път III-9061 кръстовище с. Тънково – път III-906 и обратно. Участъкът е сигнализиран от пътни знаци. Срок: до 28.02.2025 г.;
Път III-906: Движението по път на III-906 Паницово – разклон Горица в участъка от км 14+100 до км 34+100 е ограничено поради изпълнение на частични ремонтни дейности на асфалтовата настилка. 
Обходен маршрут: Обходен маршрут: Дюлино – Попович – Обзор – Слънчев бряг – Тънково – Оризаре – Гюльовца и обратно. Срок до 30.04.2025 г.;
Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради намален габарит на пътното тяло. Срок до 31.03.2025 г.;
Път III-992: Движението по път III-992 Росенец – Росен – Веселие – Ясна поляна – Приморско е ограничено и в двете посоки в участъка Росен – Веселие поради строително монтажни работи на пътното платно.
Обходен маршрут: път II-99 Бургас – Созопол – Приморско и обратно, и по общински път Равадиново – Веселие. Срок до 27.02.2025 г.;
Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. 
Обходен маршрут: Чубра – Петолъчката – Карнобат – Мъдрино – Лозарево и обратно. За пътуващите товарни автомобили към Сунгурларе обходният маршрут е по път III-705 Карнобат – Мъдрино – Сунгурларе и обратно. Срок до 30.03.2025 г.;
Ремонтни дейности:
Път III-539: Движението по път III-539 Трояново – Айтос от км 25+100 до км 46+600 се осъществява с повишено внимание поради извършване на частични ремонтни дейности на асфалтовата настилка. Скоростта на движение е ограничена до 50 км/ч. извън населените места и на 40 км/ч. в населените места. Участъкът е сигнализиран от пътни знаци. Срок до 31.03.2025 г.;
Път III-539: Движението по път III-539 Средец – Дюлево – Русокастро – Трояново – Айтос в участъка Средец – Русокастро от км 0+000 до км 17+800 се осъществява с повишено внимание поради частични ремонтни дейности на асфалтовата настилка. Скоростта на движение е ограничена на 50 км/ч  в извън населените места и на 40 км/ч в населените места. Участъкът е сигнализиран с пътни знаци. Срок до 21.08.2026 г.;
Път III-907: Движението по път III-907 Маринка – Звездец – Визица – Царево – М.Търново от км 0+000 до км 24+600. Се осъществява с повишено внимание поради ремонтни работи по асфалтовата настилка. Участъкът е сигнализиран с пътни знаци. Срок: до 31.03.2025.;
Път III-5391: Движението по път III-5391 Аспарухово – Карнобат от км 6+600 до км 21+052 се осъществява с повишено внимание поради извършване на строителни и монтажни дейности. Скоростта на движение е ограничена до 50 км/ч извън населените места и до 40 км/ч в населените места. Временната организация на движението е до въвеждане на обекта в експлоатация. Участъкът е сигнализиран с пътни знаци. Срок до 31.03.2025 г.;
Път ІІІ-7006: Движението по път ІІІ-7006 Садово – Медвен от км 0+000 до км 7+600 се осъществява с повишено внимание поради ремонтни дейности на асфалтовата настилка. Скоростта на движение е ограничена до 40 км/ч. Участъкът е сигнализиран с пътни знаци. Срок до 31.03.2025 г.;
Път ІІІ-7305: Движението по път ІІІ-7305 Камчия – Съединение в участъка от км 0+000 до км 9+500 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 22.11.2024 г.;
Път III-7908: Движението по път III-7908 Твърдица – Маринка от км 20+500 до км 23+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.03.2025 г.
ОПУ-Варна:
Временно са въведени следните ограничения за движение на МПС:
Път III-731: Движението по път III-731 в с. Храброво от км 35+870 до км 35+970 e ограничено за МПС с обща маса над 3,5 тона поради влошено експлоатационно състояние на плочест водосток при км 35+920. 
Обходен маршрут:
- посока гр. Провадия: от гр. Шумен се отбиват при км 35+901 на път III-731 и пренасочват по общински път VAR 2220 през с. Комарево към път III-208 при км 23+975. 
- посока гр. Шумен: от гр. Провадия се отбиват при км 23+975 на път III-208 в дясно към общински път VAR 2220 през с. Комарево и от там включване към път III-731 при км 35+901 в с. Храброво. Участъкът е сигнализиран с пътни знаци съгласно ВОБД. Срок до 31.12.2024 г.;
Път III-906: Движението по път III-906 през началото на Дюлински проход в участъка от разклона с път I-9 Старо Оряхово – Обзор до кръстовището за с. Господиново от км 0+000 до км 4+200 е ограничено поради ремонтни дейности на асфалтовата настилка. 
Обходен маршрут: Господиново – Дюлино – Попович – Обзор и обратно. Срок до 30.11.2024 г.
Ремонтни дейности:
Път III-906: Движението по път III-906 през „Дюлински“ проход в участъка кръстовище с път I-9 Старо Оряхово – Обзор – с. Дюлино от км 0+000 до км 14+200 в двете посоки се осъществява с повишено внимание поради извършване на ремонтни дейности на асфалтовата настилка. Строителните работи се изпълняват без отбиване на движението с работен участък върху част или върху една пътна лента. Срок до 31.10.2025 г.;
Път III-2008: Движението по път III-2008 гр. Белослав – с. Страшимирово от км 10+871 до км 11+028 и в двете посоки се осъществява с повишено внимание поради изграждане на пътен възел, пътна варианта и надлез над ж.п. линия „София – Варна“ и път III-2008 ,,Девня – Езерово – Варна“ при км 10+960. Строителните работи се изпълняват без отбиване на движението чрез временно ползване на банкета от двете страни на пътя и на земи в обхвата на пътя. Скоростта на движение на МПС е ограничена на 40 км/ч. Участъкът е сигнализиран с пътни знаци. Срок до 09.12.2024 г.
ОПУ-В. Търново:
Временно са въведени следните ограничения за движение на МПС:
Път II-53: Движението по път II-53 Поликраище – Елена – Майско в участъка Миндя – Елена от км 33+295 до км 46+290 е ограничено само в часовия интервал от 08:00 ч. до 17:00 ч. поради ремонтни дейности. Вечер, в часовия интервал от 17:00 ч. до 08:00 ч. движението се осъществява поетапно в една лента с повишено внимание. 
Обход 1 за леки автомобили до 10 тона:
- за посока с. Поликраище – гр. Елена: по път I-4 Лясковски кантон – В. Търново, по път I-5 В. Търново – Дебелец, по път III-551 Дебелец – Плаково – Елена.
- за посока гр. Елена – с. Поликраище: по път по III-551 Елена – Плаково – Дебелец, по път I-5 Дебелец – В. Търново, по път I-4 В. Търново – Лясковски кантон;
Обход 2 за МПС до 10 тона и до 10 метра:
- за посока с. Миндя – гр. Елена: по път III-5302 Миндя – Пчелище, по общински път през Велчево до път III-551, по път III-551 Плаково – Елена и обратно;
Обход 3 за тежкотоварни автомобили над 10 тона:
- за посока с. Поликраище – гр. Елена: по път I-4 Лясковски кантон – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Поликраище: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – Лясковски кантон (кръстовище с път II-53). Срок до 25.11.2024 г.;
 Път III-407: Ограничено е движението и в двете посоки по път III-407 Стражица – Полски Тръмбеш – Страхилово в участъка от км 63+252 до км 63+820 в урбанизираната територия на гр. Полски Тръмбеш, поради извършване на ремонт на ул. Янтра. Движението се регулира от пътни знаци. Обходен маршрут: по уличната мрежа на гр. Полски Тръмбеш. Срок до 19.03.2025 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут за тежкотоварни автомобили над 10 тона Дебелец – Търново – Драгижево – Миндя – Елена и обратно, също така по пътища:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.12.2025 г.;
Път ІI-551: Движението по път ІІІ-551 Дебелец – Средни колиби – Елена в участъка от км 10+750 до км 10+850 в зоната на мостово съоръжение при км 10+796 в района на с. Плаково се осъществява в една лента, поради увреждане от ПТП конструкцията на съоръжението. Движението се регулира с пътни знаци. Срок. до 31.12.2024 г.;
Път III-504: Движението за товарни автомобили с обща маса над 12 т по път III-504 Самоводене – Обединение – Алеково в участъка от км 26+000 до км 36+850 от с. Обединение до с. Масларево е ограничено поради лошо експлоатационно състояние на мостово съоръжение при км 36+049. Движението се регулира с пътни знаци. 
Обходен маршрут: Обединение – П. Тръмбеш – Пейчиново – Масларево и обратно. Срок до 31.12.2024 г.;
Път III-514: Ограничено е движението по път III-514 Г.Оряховица – В. Търново в участъка от км 50+385 до км 50+952, съвпадащ с ул. „Опълченска“ в урбанизираната територия на гр. Велико Търново, поради извършване на СМР. Движението се регулира с пътни знаци.
Обходни маршрути:
-за посока: пл. „Велчова завера“ – парк-хотел „Асеневци“: по уличната мрежа на гр. В. Търново до Южен пътен възел, по път I-5 до бензиностанция „Петрол“, обратно по път I-5 до кръстовището с път III-514, по път III-514 до парк-хотел „Асеневци“.
-за посока: парк-хотел „Асеневци“ – пл. „Велчова Завера“: по път III-514 до кръстовището с път I-5, по път I-5 до бензиностанция „Петрол“, обратно по път I-5 до Южен пътен възел, по уличната мрежа на гр. Велико Търново до пл. „Велчова завера“. Срок до 30.11.2024 г.;
Път ІІІ-514: Движението по път ІІІ-514 Горна Оряховица – Велико Търново от км 43+860 до км 48+680 е ограничено за МПС над 3,5 т поради недостатъчен габарит на пътя и силно пресечен терен. Пропускат се само леки автомобили, пътнически бусове с до 8+1 места и лекотоварни автомобили с обща маса до 3,5 т. 
Обходен маршрут за тежкотоварните автомобили: 
- от Г. Оряховица към В. Търново: път II-53 Г. Оряховица – Лясковец – Лясковски кантон, по път I-4 Лясковски кантон – В. Търново; 
- от В. Търново към Г. Оряховица: път I-4 В. Търново – Лясковски кантон, по път II-53 Лясковски кантон – Лясковец – Г. Оряховица. Срок до 31.12.2024 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут  за тежкотоварни автомобили над 10 тона /до възстановяване на движението по път II-53/:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.12.2024 г.;
Път ІI-551: Движението по път ІІІ-551 Дебелец – Плаково в участъка от км 9+200 до км 12+323 от кръстовището с общински път VTR 1021 за с. Велчево до с. Плаково е ограничено в двете посоки поради увреждане от ПТП на конструкцията на мостово съоръжение при км 10+796. Поставена е необходимата сигнализация. 
Обходен маршрут: по път III-551 до гр. Дебелец, по път II-55 до гр. Килифарево, по общински път GAB1111 до с. Плаково и обратно. Срок. до 31.12.2024 г.;
Път III-5502: Движението по път III-5502 Килифарево – Ялово от км 0+000 до км 3+200 се ограничава за МПС над 12 т поради недостатъчна носимоспособност на пътната настилка. Движението се регулира с пътни знаци. Срок до 31.12.2024 г.;
Ремонтни дейности:
Път II-53: Движението по път II-53 Поликраище – Елена – Майско в участъка от км 34+400 до км 46+290 се осъществява в една лента на определени участъци, поради изпълнение СМР . Скоростта на движение е ограничена до 40 км/ч. Движението се регулира с пътни знаци и сигналисти. Срок до 30.11.2024 г.;
Път ІII-405: Движението по път III-405 Павликени – Свищов в участъка от км 70+880 до км 77+550 от кръстовището с път III-407 до гр. Свищов се осъществява поетапно в една лента на определени участъци поради частичен ремонт на асфалтовата настилка. Движението се регулира с пътни знаци и сигналисти. Срок до 30.11.2024 г.;
ОПУ-Видин:
Временно са въведени следните ограничения за движение на МПС: 
Път III-112: Движението по път III-112 Добри дол – Монтана в двете посоки е ограничено за МПС над 12 т. поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: 
За движещите се по път I-1/Е79 в посока Видин-Монтана:
- При пътно кръстовище Дунавци (км 19+783) е указан маршрут с указателна табела по път I-1/Е79/Видин-Монтана.
За движещите се по път I-1/Е79 в посока Монтана-Видин:
- При пътно кръстовище Ружинци (км 62+758) е указан маршрут с указателна табела по път I-1/Е79/ Монтана-Видин.
За движещите се по път II-11:
- При км.22+442 (пътно кръстовище с път III-112) е указан маршрут с указателна табела по път II-11 (Добри дол-Лом-Монтана).
За движещите се по път III-114:
- При км.23+244 (пътно кръстовище с път III-112) е указан маршрут с указателна табела по път III-114 (Дреновец-Ружинци-Монтана).
Срок на ограничението до Срок 31.07.2025 г.;
Път-1411: Движението по път III-1411 Слана бара – Видин от км 24+780 до км 26+095 се ограничава за всички МПС поради СМР по изграждане надлез за обект: „Модернизация на път I-1 /E-79/ Видин-Ботевград”. Движението се извършва по специално изграден за целта обходен участък. Поставени са пътни знаци и указателни табели съгласно одобрения проект за въвеждане на ВОБД. Срок до 28.02.2025 г.
Ремонтни дейности: няма въведени ограничения.
ОПУ-Враца:
Временно са въведени следните ограничения за движение на МПС:
Път II-11: Движението по път ІІ-11 Оряхово – Лесковец – Остров – граница с област Плевен от км 118+000 до км 119+000 е ограничено за МПС над 3.5 т поради свлачищни процеси и намален габарит на пътното тяло.
Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок до 30.12.2024 г.;
Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. 
Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Срок до 30.11.2024 г.;
Ремонтни дейности: няма въведени ограничения.
ОПУ-Габрово:
Временно са въведени следните ограничения за движението на МПС:
Път II-44: Движението по път II-44 Севлиево – В.Търново – Севлиево – Драгановци – Габрово от км 20+370 до км 20+770 и от км 21+860 до км 22+040 е ограничено за извънгабаритни превозни средства с ширина над 3,5 м поради монтиране на гъвкави ограничители /делинеатори/ в оста с височина 0.75 м. Срок до 31.03.2025 г.;
Път III-403: Движението по път III-403 Кормянско – Крамолин при км 10+080 се ограничава за всички превозни средства с ширина по-голяма от 3,30 м включително товара поради стеснен мост над р. Крапец. Участъкът е сигнализиран с пътни знаци. 
Обходен маршрут: по път III-401 Граница с област Ловеч – Кормянско – Малки Вършец при км 46+800 по общински път до III-403 в с. Малки Вършец и обратно. Срок до 30.11.2024 г.;
Път III-3011: Движението по път III-3011 Крамолин – Горско Косово от км 22+129 до км 28+380 е ограничено за МПС над 10 тона поради намален габарит на пътното тяло на мост при км 26+444. Срок до 30.11.2024 г.;
Път III-5004: Движение по път III-5004 „Обход на гр. Габрово“ от км 15+300 до км 20+124 и етапна връзка от км 0+000 до км 3+130 е ограничено за МПС над 12 тона поради ограничението на прохода „Шипка“. Срок до 31.03.2025 г.;
Ремонтни дейности: 
Път III-404: Движението по път III-404 Севлиево – граница Ловеч от км 9+500до км 30+930 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.03.2025 г.;
Път III-609: Движението по път III-609 Царева ливада – Дряново от км 56+300 до км 63+800 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.10.2025 г.;
Път III-4402: Движението по път III-4402 Горна Росица – Гъбене от км 5+000 до км 9+660 се осъществява поетапно в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2025 г.
ОПУ-Добрич: 
Временно са въведени следните ограничения за движение на МПС: няма въведени ограничения.
Ремонтни дейности:
Път II-71: Движението по път II-71 Стефаново – Оброчище от км 88+500 до км 94+440 и от км 105+400 до км 119+659 се осъществява двупосочно в една лента поради частични ремонтни дейности на асфалтовата настилка. Движението се регулира с пътни знаци. Срок до 31.12.2024 г.
ОПУ-Кюстендил:
Временно са въведени следните ограничения за движение на МПС:
Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено в двете посоки за МПС над 3.5 т поради пропадане на част от пътното платно. Участъкът е сигнализиран с пътни знаци. Срок до 16.12.2024 г.;
Ремонтни дейности:
Път III-601: Движение с повишено внимание по път III-601 Кюстендил – ГКПП „Олтоманци“ в участъка от км 0+000 до км 27+000 поради частични ремонтни дейности на асфалтовата настилка. Движението се регулира от пътни знаци. Срок до 23.11.2024 г.
ОПУ-Кърджали:
Временно са въведени следните ограничения за движение на МПС:
Път III-508: Движението по път III-508 Джебел – Рогозче – Фотиново в участъка Самодива – разклон Стоманци от км 17+700 до км 20+700 е ограничено в двете посоки поради свлачищни процеси. Движението се регулира от пътни знаци.
Обходен маршрут: по път I-5 разклон Джебел – Върбен, по път III-867 Хаджийско – разклон Стоманци и обратно. Срок до 25.12.2024 г.;
Път III-592: Движението по път III-592 Момчилград – Подкова в участъка разклон Багрянка – Прогрес от км 1+800 до км 2+200 е ограничена за МПС над 3,5 тона поради намален габарит на мостово съоръжение. 
Обходен маршрут: по път II-59 Момчилград до главен път I-5, по път I-5 Върхари – Садовица – Загорско – Върбен, по път III-592 Подкова – Прогрес и обратно. Срок до 25.12.2024 г.;
Път III-5009: Движението по път ІІІ-5009 Зорница – Бели пласт – Стремци– Кърджали от км 0+000 до км 26+080 е ограничено за МПС над 12 т. 
Обходен маршрут: по път I-5 Хасково – Кърджали за МПС до 15 т. или по път III-507 Кърджали – Мост през с. Мост за всички МПС. Срок до 25.12.2024 г.;
Ремонтни дейности: няма въведени ограничения.
ОПУ-Ловеч: 
Временно са въведени следните ограничения за движение на МПС: 
Път III-306: Движението по път III-306 Луковит – Червен бряг от км 0+000 до км 5+210 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път III-358: Движението по път III-358 Ябланица – Орешене от км 77+469 до км 84+716 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път III-3008: Движението по път III-3008 Петревене – Орешене от км 0+000 до км 14+588 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път III-3504: Движението по път III-3504 Ъглен – Угърчин в участъка от км 22+000 до км 23+600 е ограничено за всички МПС поради изграждане на участък от АМ Хемус, включително пътен възел „Угърчин“. 
Обходен маршрут: От кръстовището на път III-3504 с път III-3005 през Катунец – Бежаново – Ъглен – Дерманци – Угърчин и обратно. Движението е регулирано от пътни знаци. Срок до 10.03.2026 г.
Ремонтни дейности:
Път III-305: Движението по път III-305 Дерманци – Торос от км 42+830 до км 44+030 се осъществява с повишено внимание поради изграждане пътен възел „Дерманци“ от км 98+150 на А-2 „Хемус“. Движението се осъществява по временен път и е регулирано с пътни знаци. Водачите да се движат със съобразена скорост. Срок до 01.06.2025 г.;
Път III-3701: Движението по път III-3701 Етрополе – Рибарица – Черни вит в участъка от км 23+000 до км 36+000 се осъществява с повишено внимание поради ремонтна дейност на настилката . Участъкът е сигнализиран от пътни знаци. Срок до 22.11.2024 г.
ОПУ-Монтана:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета. Срок до 30.04.2025 г.;
Път II-81: Движението по път II-81 Лом – Расово от км 143+320 до км 146+445 е ограничено за МПС над 10 т в двете посоки поради извършване на строително монтажни дейности.
Обходен маршрут: 
- В посока от Лом – Монтана: по път II-11 и път III-818 Лом – Горни Цибър – Вълчедръм – Долно Церовене и обратно;
- В посока от Монтана – Лом: по път III-114 Ружинци – Дреновец – Сталийска махала – Лом“ и обратно.
- В посока Видин – Козлодуй: по път ІІ-11 гр. Лом – Ковачица – Долни Цибър – Козлодуй и обратно.
- В посока Плевен – Лом – Видин: по път ІІІ-133 и път ІІІ-818 и път II-11 Вълчедръм – Долни Цибър – Ковачица – Лом и обратно. Срок до 30.12.2024 г.;
Път III-112: Движението по път III-112 Добри дол – Монтана в двете посоки е ограничено за МПС над 12 т поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: по път І-1/Е-79/ Видин –Монтана в двете посоки. Срок 30.12.2024 г.;
Път III-812: Движение то по път III-812 в границите на град Вършец (бул. България) от км 13+130 до км 13+500 се осъществява в една лента поради реконструкция на водопроводна мрежа. Участъка е сигнализиран със знаци. Срок 31.01.2025г.;
Път ІІІ-817: Движението по път ІІІ-817 Боровци – Гаврил Геново е ограничено за МПС над 12 тона поради пред аварийно състояние на сводов мост при км 11+984. Участъкът е сигнализиран с пътни знаци. Срок целогошно.;
Път III-1024: Движението по път ІIІ-1024 след края на с. Дълги Дел в посока границата със Сърбия от км 21+650 до км 22+319 е ограничено за автомобили над 3,5 тона поради пред аварийното състояние на плочест водосток на км 22+201. Участъкът е сигнализиран с пътни знаци. Срок до възстановяване на водостока в добро експлоатационно състояние или до 25.12.2024 г.;
Път III-8104: Движението по път ІІІ-8104 Замфирово – Пърличево от км 7+400 до км 7+550 е ограничено за всички МПС поради пропадане на участък от пътното тяло. 
Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 25.12.2024 г.;
Ремонтни дейности: няма въведени ограничения.
ОПУ-Пазарджик:
Временно са въведени следните ограничения за движение на МПС: 
Път ІІІ-375: Движението по път ІІІ-375 Пещера – Бяга – Исперихово – Йоаким Груево – Пловдив в участъка от км 9+435 (триклонно кръстовище с общински път PAZ1041 за с. Козарско – гр. Кричим в) до км 12+070 (четириклонно кръстовище с общински път PAZ2045 за с. Козарско – с. Жребичко ) в с. Исперихово поради строително ремонтни дейности.
Обходен маршрут: направление Пещера – Пловдив и обратно за МПС до 3,5 т.:
По републикански път ІІІ-377 до кръстовището с общински път  PAZ1041 /III-375, Бяга – Исперихово – Козарско до кръстовището в с. Козарско с общински път с път PAZ2045 и по път PAZ2045 /ІІІ-375 Исперихово – Козарско/ до връзката с републикански път ІІІ-375 в с. Исперихово. 
Обходен маршрут за МПС над 3,5 т. по направление Пещера – Пловдив: тежкотоварното движение се пренасочва по път II-37 през гр. Пазарджик до гр. Пловдив.
По направление Пловдив – Пещера тежкотоварното движение се пренасочва по път II-375 при кръстовището в с Исперихово за с. Огняново по път III-8004 до кръговото кръстовище с път I-8 при с. Мало Конаре – през гр. Пазарджик до гр. Пещера.
Участъкът е обозначен с пътни знаци и светлинна сигнализация (в тъмната част на денонощието). Срок  до 17.00 часа на 15.12.2024 г.
Ремонтни дейности: 
Път ІI–37: Движението по път ІI–37 Панагюрски колони – Панагюрище 79+782 до км 80+417 се осъществява в една лента поради частични ремонтни дейности. Регулира се с временна сигнализация. Срок до 30.11.2024 г.;
Път-ІІІ-375: Движение по път ІІІ-375 гр. Пещера – с. Бяга от км 0+000 (кръстовище с път ІІ-37 в гр.Пещера) до км 5+450 (кръстовище с общински път с.Капитан Димитриево – Брацигово)се осъществява в една лента поради ремонт на пътната настилка. Срок до 31.03.2025 г.
ОПУ-Перник:
Временно са въведени следните ограничения за движение на МПС:
Път II-63: Движението по път II-63 Перник – Брезник – Трън в чертите на гр. Перник от км 0+300 до км 0+540 е ограничено в двете посоки във връзка с извършване на СМР за обект Разширение и реконструкция на канализационната мрежа на гр. Перник.
Обходен маршрут: път I-6 Перник – Кюстендил – п.в. „Батановци“ – път III-605 Батановци – Пали лула – път III-811 Пали лула – Брезник и обратно. Срок до 15.12.2024 г.;
Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. 
Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно. Срок до 30.12.2024 г.;
Път ІІІ-6372: Движението по път III-6372 Долна Мелна – граница с област Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. 
Обходен маршрут: по общински път Пали лула – Лева река, път ІІІ-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 30.12.2024 г.;
Път III-6301: Движението по път III-6301 Филиповци – Велиново – Глоговица от км 0+000 до км 4+000 е ограничено за МПС над 3,5 т поради пропадане на пътното платно при км 1+400. Участъкът е сигнализиран с пътни знаци. 
Обходен маршрут: по път II-63 Филиповци – Трън – Глоговица – Велиново. Срок до 30.12.2024 г.;
Ремонтни дейности:
Път III-623: Движението по път III-623 Извор – Земен от км 31+600 до км 40+000 се осъществява поетапно в една лента поради частични ремонтни дейности на асфалтовата настилка, както и се ограничава скоростта на движение до 30 км/ч. Участъкът е сигнализиран с пътни знаци. Срок до 30.12.2024 г.;
Път III-8114: Движението по път III-8114 Кошарево – Горна Секирна от км 13+850 до км 26+300 се осъществява с повишено внимание поради частични ремонтни дейности. Участъкът е сигнализиран с пътни знаци. Срок до 30.12.2024 г.
ОПУ-Плевен:
Временно са въведени следните ограничения за движение на МПС:
Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.
Обходен маршрут: път III-303 Българене – Малчика – Аспарухово – Левски. Срок – целогодишно;
Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 4+000 до км 10+650 е ограничено за транзитното движение на МПС над 15 т.
Обходен маршрут: по път ІІ-34 Плевен – Никопол. Срок – целогодишно.;
Път III-306: Движението по път III-306 Луковит – Червен бряг от км 0+000 до км 5+210 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.
Обходен маршрут: по път І-3 Бяла – Плевен – Ботевград (от п.в. "КАТ" на км 88+973 към п.в. на км 95+099). Срок – целогодишно.;
Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.;
Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т.
Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно;
Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси.
Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно;
Ремонтни дейности: няма въведени ограничения.
Път II-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 90+000 се осъществява поетапно в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.11.2024 г.;
Път III-3502: Движението по път III-3502 с. Беглеж – граница с област Ловеч от км 15+000 до км 23+900 се осъществява в една лента поради частични ремонтни дейности на асфалтовата  настилка. Движението  в района се регулира от сигналисти. Срок до 22.11.2024 г.
ОПУ-Пловдив:
Временно са въведени следните ограничения за движение на МПС:
Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.
Обходен маршрут: път III-866 Кричим – Девин. Срок – целогодишно.;
Път ІІІ-607: Движението по път III-607 Калофер – Априлци от км 6+795 до км 36+000 е ограничено. Срок – целогодишно.;
Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица.
Обходен маршрут: път Поповица – Садово – Кочево – Болярци. Срок – целогодишно.;
Път ІІІ-8604: Движението по път III-8604 Пловдив – Студенец – Косово в участъка от Бяла Черква до Косово от км 30+889 до км 41+499 е ограничено. Срок – целогодишно.;
Път III-8611: Движението по път III-8611 Белица – Загражден – Давидково от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок – целогодишно.;
Ремонтни дейности: няма въведени ограничения.
ОПУ Разград:
Временно са въведени следните ограничения за движение на МПС: няма въведени ограничения.
Ремонтни дейности: няма въведени ограничения.
ОПУ-Русе:
Временно са въведени следните ограничения за движение на МПС:
Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е ограничена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 31.03.2025 г.;
Ремонтни дейности: няма въведени ограничения.
ОПУ-Силистра:
Временно са въведени следните ограничения за движение на МПС: няма въведени ограничения.
Ремонтни дейности: 
Път III-216: Движението по път III-216 Ситово – Дулово в участъка от км 0+000 до км 30+400 се осъществява поетапно в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.06.2026 г.
ОПУ-Сливен:
Временно са въведени следните ограничения за движение на МПС:
Път II-53: Движението по път II-53 през проход „Вратник“ в участъка от с. Стара река до с. Бяла от км 78+000 до км 87+300 е ограничено за МПС над 3,5 т поради разрушено крило на водосток при км 85+470 и активизирани свлачища на км 80+700 и км 84+200. Участъкът е сигнализиран с пътни знаци. Останалата част от проход „Вратник“ е ограничена за МПС над 10 т. Срок до 30.11.2024 г.;
Път III-7006: Движението по път III-7006 Градец – Медвен в района на с. Медвен от км 9+645 до км 13+042 е ограничено за МПС над 12 т поради лошо експлоатационно състояние и намалена носимоспособност на мостово съоръжение на км 10+868. Участъкът е сигнализиран с пътни знаци. Срок до 25.12.2024 г.;
Път ІІІ-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно на територията на област Бургас. 
Обходен маршрут: Чубра – Петолъчката – Карнобат – Мъдрино – Лозарево и обратно. За пътуващите товарни автомобили към Сунгурларе обходният маршрут е по път III-705 Карнобат – Мъдрино – Сунгурларе и обратно. Срок до 30.12.2024 г.;
Ремонтни дейности: няма въведени ограничения.
ОПУ-Смолян:
Временно са въведени следните ограничения за движение на МПС:
Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.12.2024 г.;
Ремонтни дейности:
Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2024 г.;
Път ІІ-86: Движението по път ІІ-86 Средногорци – Рудозем и обходен път на гр. Рудозем, от км 132+920 до км 134+280 и от км 134+480 до км 135+530 се осъществява в едната лента, с изчакване. Движението се регулира от преносими светофарни уредби и сигналисти. Срок до 01.05.2025 г.;
Път ІІІ-863: Движението по път ІІІ-863 Соколовци – Баните – Стояново от км 0+000 до км 41+213 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.12.2024 г.;
Път ІІІ-866: Движението по път ІІІ-866 Девин – Михалково при км 79+525 се извършва в една лента поради пропадане на част от платното за движение вследствие на компрометирана подпорна стена. Участъкът е сигнализиран с пътни знаци. Срок до 31.12.2024 г.;
Път ІІІ-866: Движението по път ІІІ-866 Смолян – Девин при км 27+330 се извършва двупосочно в дясната лента поради компрометирана подпорна стена. Участъкът е сигнализиран с пътни знаци. Срок до 31.12.2024 г.;
Път ІІІ-866: Движението по път ІІІ-866 Девин – Кричим при км 50+400 се извършва двупосочно в една лента. Участъкът е сигнализиран с пътни знаци. Срок до 31.12.2024 г.;
Път ІІІ-868: Движението по път ІІІ-868 Рудозем – Смолян, при км 6+600 се извършва в лявата лента, съобразно въведената временна организация на движение поради пропадане на банкета и част от дясната лента с дължи на около 15 м. Срок до 31.12.2024 г.;
ОПУ-София:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета, както и движението на МПС с дължина над 12 метра в посока София – Монтана. Срок до 30.03.2025 г.;
Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.03.2025 г.;
Път III-161:Движението по път III-161 Ботевград – Литаково – Рашково – Ребърково е ограничено за движение на МПС над 12 тона. Срок 30.12.2024 г.;
Път III-162: Движението по път III-162 Миланово – Горна Бела речка от км 0+000 до км 11+900 е ограничено за МПС над 12 тона поради намален габарит на пътното тяло и във връзка с безопасността на движението. Срок до 31.03.2025 г.;
Път ІІІ-164: Движението по път III-164 Своге – Бучин проход от км 0+000 до км 19+200 се ограничава за всички МПС над 12 тона поради укрепътен възелане на свлачище. Участъкът е сигнализиран с пътни знаци.
Обходен маршрут: През улица „Староселска“. Срок до 31.03.2025 г.;
Път ІІІ-811: Движението по път III-811 Сливница – Гълъбовци в гр. Сливница от км 9+280 до км 11+215 е ограничено поради изпълнение на обект: „Основен ремонт на път III-811 Сливница – Гълъбовци“ от км 9+280 до км 20+800“. 
Обходен маршрут: през общинската пътна мрежа на гр. Сливница. Срок до 04.12.2024 г.;
Път III-822: Движението по път III-822 Самоков – Ихтиман в участъка Самоков – Ново село от км 2+000 до км 12+630 е ограничено за МПС над 12 т поради текущ ремонт на пътя.
Обходен маршрут: по АМ „Тракия“ и път II-62 Самоков – Дупница. Срок 31.03.2025 г.;
Път III-822 : Движението по път III-822 Самоков – Ихтиман от км 2+000 до км 12+630 се осъществява с повишено внимание поради влошени експлоатационни характеристики на пътното платно. Срок 31.03.2025 г.;
Път ІІІ-3701: Движението по път III-3701 в участък от края на с. Ямна до границата с област Ловеч от км 16+600 до км 22+300 е ограничено за всички МПС поради свлачищни процеси.
Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.  Срок до 31.10.2025 г.;
Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. 
Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня Срок до 31.10.2025 г.;
Път ІІІ-8103: Движението по път ІІІ-8103 Църклевци – Раяновци от км 0+000 до км 21+280 е ограничено за товарни МПС с обща маса над 12 т. поради несъвместимост на пътната настилка с тежкотоварния трафик. Срок до 31.03.2025.;
Ремонтни дейности:
Път II-18 СОП: Въвежда се следната организация на движение по път II-18 /СОП/ в участъка от разклона с път I-8 за Калотина до разклона за Северна скоростна тангента от км 0+780 до км 6+309 в двете посоки поради ремонт на дилатационни фуги:
Етап I - дясно от км 0+810 до км 1+720, ляво от км 1+230 до км 2+100 за работен участък дясно от км 1+100 до км 1+700, ляво от км 1+230 до км 1+830 на републикански път II-18 /СОП – Западна дъга в участъка от км 0+780 до км 6+309/, чрез затваряне за движение на активните ленти едно и две. Движението се осъществява само по изпреварващата пътна лента и в двете посоки със скорост до 50 км/ч за периода до 03.12.2024 г. 
Етап II - дясно от км 0+810 до км 1+720, ляво от км 1+070 до км 2+100 за работен участък дясно от км 1+100 до км 1+700, ляво от км 1+230 до км 1+830 на републикански път II-18 /СОП – Западна дъга в участъка от км 0+780 до км 6+309/, чрез затваряне за движение на изпреварващата пътна лента в двете посоки. Движението се осъществява по активните ленти едно и две със скорост до 50 км/ч за периода от 04.12.2024 г. до 23.12.2024 г.;
Път II-16: Движението по път II-16 Лакатник – Своге от км 41+574 до км 41+900 се осъществява двупосочно в една лента поради укрепване на скален откос. Ограничена е лентата посока Своге, като движението се извършва двупосочно в лентата посока Лакатник и се регулира чрез светофарна уредба. Срок 31.03.2025 г.;
Път II-82: Движението по път II-82 Язовир Искър – Кокаляне от км 62+500 до км. 80+738 се осъществява поетапно в една лента поради частични ремонтни дейности на асфалтовата настилка. Регулира се с регулировчици и сигнализация. Срок до 08:00 ч. на 31.12.2025 г.;
Път III-8102: Движението по път III-8102 Дръмша – Свидня от км 0+000 до км 17+620 се осъществява в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок 30.06.2026 г.;
Път III-8132: Движението по път III-8132 Годеч – Бърля от км 2+750 до км 20 се осъществява поетапно в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок до 31.08.2026 г.
ОПУ-Стара Загора:
Временно са въведени следните ограничения за движение на МПС:
Път III-609: Движението по път Радунци – Кръстец от км 20+600 до км 23+500 е ограничено за МПС над 7 т поради влошено експлоатационно състояние. Срок до 31.12.2024 г.;
Път ІІІ-807: Движението по път III-807 с. Скобелево – с. Зетьово е ограничено за всички МПС поради аварирал мост над река Марица при км 7+600. 
Обходни маршрути: път ІІ-66 Поповица – Плодовитово – Първомай – Скобелево. Срок до 31.12.2024 г.;
Път III-5005: Движението по път III-5005 връх ,,Шипка” – връх „Бузлуджа” от км 0+000 до км 9+600 е ограничено за МПС над 3,5 т. Срок до 31.12.2024 г.;
Път III-5031: Движението по път III-5031 Опан – Гълъбово от км 0+000 до км 18+300 е ограничено за МПС над 10 т. Срок целогодишно;
Обходни маршрут: път І-5 Стара Загора – Димитровград и път ІІІ-554 Раднево – Гълъбово.
Път III-5504: Движението по път III-5504 Мъдрец – Обручище – разклон за Гълъбово и Любеново от км 0+000 до км 14+848 е ограничено за МПС над 12 т. с изключение на автобусите по редовните линии поради влошено състояние на пътен надлез при км 14+848. Участъкът е сигнализиран с пътни знаци.
Обходен маршрут: по път III-554 Любеново – Бели бряг – Раднево, път II-57 Раднево – Новоселец, път II-55 Новоселец – Радецки – Полски градец – Мъдрец, път III-5504 Мъдрец – Искрица – Медникарово вход за Обручище и обратно. Срок до 30.12.2024 г.;
Ремонтни дейности: 
Път II-56: Движението по път II-56 Павел Баня – Турия – Пловдив в участъка от км 19+300 до км 35+800 се осъществява с повишено внимание и стесняване на едната лента за движение поради строително ремонтни дейности по пътната настилка. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 29.11.2024 г.;
ОПУ-Търговище:
Временно са въведени следните ограничения за движение на МПС:
Път III-4009: Движението на МПС над 10 т по път III-4009 Лиляк – Долна Кабда в участъка от км 15+240 до км 25+000 е ограничено поради опасност от прекъсване на пътя и разрушаване на асфалтова настилка. Срок 31.01.2025 г;.
Път III-4082: Движението по път III-4082 Капище – Банковец е ограничено за МПС над 7 т поради опасност от увреждане конструкцията на водостоци. ;
Обходен маршрут: Дъбравица – Орач – Пчелно – Капище и обратно. Срок до 31.01.2025 г.;
Ремонтни дейности:
Път III-513: Движение с повишено внимание по път III-513 в района на гр. Попово поради частични ремонтни дейности на асфалтовата настилка. Движението се регулира с пътна сигнализация. Срок до 30.11.2024 г.;
ОПУ-Хасково:
Временно са въведени следните ограничения за движение на МПС:
Път III-597: Движението по път III-597 Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. 
Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2024 г.;
Път III-5009: Движението по път III-5009 Козлец – Бели пласт – Кърджали от км 0+000 до км 26+080 на територията на област Хасково и област Кърджали е въведена забрана за движение на моторни превозни средства предназначени за превоз на товари с технически допустима маса над 12 тона. Срок до 31.12.2024 г.;
• Път III-5509: Движението по път III-5509 „Свиленград – Маточина“ в участъка от с. Райкова могила до с. Сладун от км 11+477 до км 28+075 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Щит, Пашово и Михалич. За всички останали е въведен обходен маршрут както следва:
Обходен маршрут: По път III-5509 гр. Свиленград – с. Райкова могила, по път HKV 1144 с. Мустрак, по път III-5507 с. Студена, по път HKV 1145 с. Сладун, по път III-5509 с. Маточина и обратно.. Срок до 30.09.2025 г.;
Път III-5509: Движението по път III-5509 Свиленград – Маточина в участъка от с. Сладун до с. Маточина от км 28+075 до км 36+600 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Варник и Маточина. Срок до 30.09.2025 г.;
Път III-8007: Движението по път III-8007 Хасково – Симеоновград в участъка от гр. Хасково - през Узунджово до разклона за с. Воден  от км 0+000 до км 8+041 е ограничено за всички МПС поради извършване на текущ ремонт. Участъка е сигнализиран с пътни знаци. 
Обходен маршрут: гр. Хасково – гр. Димитровград – с. Черногорово – с. Воден и обратно. Срок до 31.12.2024 г.;
Ремонтни дейности: няма въведени ограничения.
ОПУ-Шумен:
Временно са въведени следните ограничения за движение на МПС:
Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. 
Обходен маршрут: Шумен – Овчарово – Друмево. Участъкът е сигнализиран с пътни знаци. Срок до 30.11.2024 г.;
Ремонтни дейности:
Път ІІІ-7003: Движението по път ІІІ-7003 Пристое – Каолиново – Шумен от км 28+000 до км 30+950 се осъществява поетапно двупосочно в една лента поради ремонтни дейности на асфалтова настилка. Движението се регулира с пътни знаци. Срок до 01.06.2026 г.
ОПУ-Ямбол:
Временно са въведени следните ограничения за движение на МПС: няма въведени ограничения.
Ремонтни дейности: 
Път III-707: Движението по път III-707 Петолъчката – гр. Стралджа –Недялско от км 1+089 до км 26+600 се осъществява поетапно в една лента поради ремонтни дейности на асфалтовата настилка. Движението се регулира чрез светофарна уредба. Срок до 30.11.2024 г.;
Път III-7072: Движението по път III 7072 Иречеково –Чарган от км 10+624 до км 19+920 се осъществява двупосочно в една лента поради частични ремонтни дейности на пътната настилка и обхвата на пътя. Участъкът е сигнализиран с пътни знаци. Срок до 30.11.2024 г.;
 
/ВМ/

Title Ученици и пенсионери правиха заедно украси за обредни хлябове в навечерието на Деня на християнското семейство в Ценово:
Ученици от основно училище „Христо Ботев“ и членове на пенсионерския клуб „Млади сърца“ в Ценово се събраха, за да правят заедно украси на обредни хлябове в навечерието на Деня на християнското семейство. Това съобщи главният специалист по „Връзки с обществеността“ в местната администрация Марий Пейчев. 
Той поясни, че инициативата за съвместното празненство е на местното читалище. 
Празникът е започнал с рецитиране на стихотворението „Молитва“ на Иван Вазов. Присъстващите са се запознали и с историята на Деня на християнското семейство, познат и като Въведение Богородично, както и традициите, свързани с отбелязването му. 
Готвачката Румяна Тодорова е показала различни украси за питките от празнично-обредния календар и техниките за приготвянето им. След като получиха по престилка като мастър шефове, децата сами изработиха от тесто слънца, подкови, гроздове, плитки, кравайчета и др. 
Секретарят на читалището Веска Димитрова заяви, че традициите трябва да се съхраняват и да се предават от поколение на поколение. Тя добави, че следващият курс по кулинария ще бъде в навечерието на Великден, когато ще се месят и приготвят козунаци.
/ХТ/

Title Китай се завръща в Тихоокеанския регион като разширява помощта и влиянието си, сочи доклад:
Китай си върна мястото на втори по големина двустранен дарител за тихоокеанските острови след Автралия, измествайки САЩ и насочвайки разходите си за спечелване на регионално влияние, сочи доклад на Института „Лоуи“ за чуждестранната помощ за региона, цитиран от Ройтерс.
Пекин е увеличил проектите си през 2022 г. след затишието по време на пандемията, се посочва в публикувания днес доклад за помощта за Тихоокеанския регион.
Общото финансиране за развитие на тихоокеанските острови спада до най-ниското си равнище през 2022 г., като спадът е с 18 процента, тъй като подкрепата за справянето с КОВИД-19 е ограничена.
На този фон подкрепата за развитие от Китай в размер на 256 млн. долара, което е с 6 процента повече в сравнение с предходната година, показва, че Пекин си възвръща мястото на втори по големина двустранен дарител в региона след Австралия.
„Пекин излезе от затишието, предизвикано от пандемията, с по-конкурентен, политически насочен модел на ангажиране с помощи. Китай също така се ангажира с нови форми на помощ, особено в използването на преки трансфери от държавния бюджет“ се казва още в доклада.
Трансферите от държавния бюджет са били използвани за осигуряване на дипломатическата подкрепа на Соломоновите острови и Кирибати, докато също така в целия регион са се увеличили малките гранотве, разпределяни директно от посолствата на Китай, се посочва в доклада.
От 2008 г. до 2016 г. на Китай са се падали 89 процента от целия двустранен дълг на Тихоокеанския регион и една трета от всички инфраструктурни дейности в региона, сочи докладът. До края на 2016 г. китайските банки са отпуснали повече от 1,1 млрд. долара на региона, което подхранва опасения, свързани с така наречената дипломация на дълговия капан, която може да направи тази част от региона по-податлив на дипломатически натиск от страна на Пекин.
През 2022 г. Китай изглежда смени стратегията си, като увеличава грантовете за Тихоокеанския регион, се казва в доклада.
Най-големият проект на Китай, финансиран с грантове в региона, е обявеният тази година проект за модернизация на пътя Вануа Леву на стойност 135 млн. долара във Фиджи.
Австралия остава най-големият дарител на помощи за тихоокеанските острови, обобщава докладът.
/ПГ/

Title Комисията за финансов надзор (КФН) с призив към застрахователите за незабавни действия относно преразглеждане цените на застраховка „Гражданска отговорност“ за таксиметровите автомобили:
Председателят на КФН - Бойко Атанасов и заместник-председателят, изпълняващ правомощията на заместник-председател, ръководещ управление „Застрахователен надзор“, Диана Йорданова, се срещнаха днес в сградата на КФН с представители на протестиращите таксиметрови шофьори и обсъдиха с тях исканията и основанията им за настоящия протест. 
Ръководството на КФН ги информира, че:
•   В резултат на медийни изявления незабавно са инициирали проверка относно твърдението за увеличение на цената на застраховка „Гражданска отговорност“ на автомобилистите. В рамките на проверката от застрахователните дружества, предлагащи задължителна застраховка „Гражданска отговорност“ на автомобилистите, са изискани актуални тарифи, заедно с обосновка на същите, протоколи за одобрение от компетентните им органи и информация относно последните промени в тях. 
•   Към момента проверката на КФН още е активна и не е приключила. В КФН очакват в срок допълнителни данни от застрахователи и държавни органи. 
•   Съгласно действащото законодателство в Република България тарифите на застрахователните премии се определят свободно от всеки застраховател в условията на конкурентен пазар, като не се допуска изискването на предварително надзорно одобрение от страна на КФН или системно уведомяване на КФН за тарифните ставки на премиите. Комисията за финансов надзор упражнява конкретно надзор за достатъчност на застрахователните премии, изчислени на базата на разумно актюерско допускане, така че да осигуряват изпълнение на всички задължения на застрахователите, включително образуването на достатъчни технически резерви. 
•   Нито българското, нито европейското законодателство, прилагано от КФН, предвижда ограничения на максималните размери на застрахователните премии по застраховките, включително и по застраховка „Гражданска отговорност“ на автомобилистите. В този смисъл идеята за налагането на мораториум върху размера на застрахователните премии ще е в конфликт с правото на Европейския съюз. Опитът на други държави членки на ЕС потвърждава, че подобни действия на държавата са обект на наказателни процедури от страна на Европейската комисия. Ето защо, справедливото определяне на застрахователните премии следва да се основава на ефективна оценка на застрахователния риск и свободна пазарна конкуренция между застрахователните компании.  
За да бъде намерено решение на възникналият спор, КФН призовава всички застрахователи, лицензирани да извършват дейност по застраховка „Гражданска отговорност“ на автомобилистите, да предприемат незабавно всички необходими действия по преразглеждане на тарифите си по тази задължителна застраховка и да преосмислят настоящото си пазарно поведение, без да нарушават изискванията за достатъчност на застрахователната премия и своята рискова стратегия, с оглед постигане на справедливи пазарни цени за ползвателите на застрахователни услуги и осигуряване на стабилен и конкурентен застрахователен пазар.
 
/ВМ/

Title Търговията на Уолстрийт върви без съществена промяна в нивата на индексите:
Основните индекси на Уолстрийт се движат без особена промяна в ранната търговия, тъй като инвеститорите са в очакване на тримесечните резултати на производителя на чипове за изкуствен интелект "Енвидиа" (Nvidia), като същевременно оценяват и нарастващото геополитическо напрежение между Русия и Украйна, предаде Ройтерс.
Промишленият Дау Джоунс се покачи с 27,1 пункта или 0,06 на сто при отварянето до 43 296,05 пункта.
По-широкообхватният Стандард енд Пуърс 500 падна с 2,6 пункта или 0,04 на сто при отварянето до 5914,34 пункта.
Технологичният Насдак се понижи с 16,2 пункта или 0,09 на сто до 18 971,311 пункта.
/СЛС/

Title ОБНОВЕНА Украйна разкритикува затварянето на западни посолства и заяви, че руската заплаха е "всекидневна":
Украйна призова западните посолства, които затвориха днес поради страх от руски обстрел, да не подклаждат напрежението, подчертавайки, че откакто започна инвазията на Русия, заплахата от руски удари в страната е "всекидневна", предаде Франс прес.
Най-малко пет западни посолства – на САЩ, Испания, Италия, Унгария и Гърция, обявиха, че временно затварят днес поради заплаха от въздушна атака на фона на все по-острата реторика от страна на Русия.
Системата за предупреждения при въздушна атака е звучала в Киев няколко пъти миналата нощ и днес през деня. Руски дронове са били свалени и няма съобщения за жертви, отбелязва АФП. 
Затварянето на дипломатическите представителства днес последва предупреждение от посолството на САЩ за "възможна значителна въздушна атака" срещу Украйна.
"Заплахата от удари [...], за съжаление, е всекидневна реалност за украинците повече от хиляда дни", каза говорител на украинското външно министерство.
Министерството призова Запада да не подхранва "напрежението", поддържано от няколко дни от Москва. Русия отново прибягна до ядрената си реторика, след като Киев получи "зелена светлина" да използва американски ракети с голям обсег, за да нанася удари дълбоко на руска територия. 
Украинското военно разузнаване заяви, че Русия извършва "масирана психологическа и информационна атака" срещу Украйна чрез фалшиви съобщения, циркулиращи в социалните мрежи и предупреждаващи за предстоящи бомбардировки. 
Последните масирани удари срещу Украйна преди четири дни отново бяха насочени към енергийната система на страната, причинявайки прекъсвания на електрозахранването. Оттогава в цяла Украйна няколко жилищни сгради също бяха ударени,  което причини много смъртни случаи.
Първата украинска атака с американски ракети с голям обсег беше удар по военно съоръжение в руската Брянска област, като бяха използвани американски ракети АТАКМС с обсег 300 километра, потвърдиха Москва и Киев. 
Също така администрацията на американския президент Джо Байдън, която през януари ще предаде щафетата на тази на Доналд Тръмп, обяви днес, че възнамерява да достави на Украйна противопехотни мини – оръжие, което е силно критикувано заради броя на цивилните жертви, които причинява, включително дълго след края на конфликта. Това оръжие обаче може да помогне за забавяне на напредъка на руските войски, който се ускорява.
САЩ "са напълно ангажирани с удължаването на войната в Украйна и правят всичко възможно за тази цел", каза говорителят на Кремъл Дмитрий Песков.
Според американски служител мините, доставяни на Украйна, ще бъдат "неустойчиви", т.е. оборудвани с устройство за самоунищожаване или самодеактивиране. Те имат за цел да укрепят отбраната на Украйна в момент, когато нейните войски са в отстъпление.
В отговор на тази американска подкрепа за Киев Русия отново отправи предупреждения за използване на ядрени оръжия, като същевременно обвини Запада, че "иска ескалация".
Според новата руска доктрина за използването на ядрени оръжия, официално обявена вчера, Русия вече може да ги използва в случай на "масирана" атака от неядрена държава, но подкрепена от ядрена сила.
Тази промяна "де факто изключва възможността за поражение на руските въоръжени сили на бойното поле", заяви днес шефът на руското външно разузнаване Сергей Наришкин, намеквайки, че Русия ще прибегне до атомна бомба, вместо да рискува поражение в конвенционална война.
Вашингтон, Париж, Лондон и Европейският съюз осъдиха "безотговорното" отношение на Москва. Украйна призова съюзниците си "да не се поддават на страх".
Китай, който е ключов партньор на Москва, призова "всички страни" да се "успокоят" и "сдържат".
Руската армия продължава да напредва по земя, като днес заяви, че е превзела нов град на източния фронт, близо до Курахово.
Самата Русия е обвинявана от Киев и Запада, че ескалира конфликта, след като получи подкрепата на най-малко 10 000 севернокорейски войници. Освен това Северна Корея е обвинява, че доставя големи количества снаряди и ракети на Москва.
/ЛМ/

Title Петър Петров: Без “Възраждане” нито може да се избере Председател на НС, нито да се сформира правителство:
“Българските граждани трябва да знаят, че битката за председател на Парламента е също и за служебен Министър-председател с оглед на сега действащите разпоредби на Конституцията, които ние от “Възраждане” оспорихме в петък с две искания, заедно с БСП и ИТН”, заяви в ефирът на БНТ кандидатът за председател на Народното събрание, издигнат от “Възраждане” - Петър Петров. 
Той отбеляза още, че именно промените, направени от “Възраждане” в проекта на ГЕРБ - на балотаж за избор на председател да са необходими повече от половината от присъстващите позволява да няма автоматична победа за ГЕРБ и техния кандидат за председател. 
“Без “Възраждане”, нито може да се състави правителство, нито да бъде избран Председател на Народното събрание, каквото и да говорят всички останали политически субекти. Това е реалността. Ние като градивна и отговорна парламентарна група сме длъжни да разговаряме с останалите, без ГЕРБ, ДПС и АПС”, допълни още Петров. 
Според него, независимо колко време отнеме, Председател на Народното събрание ще бъде избран, а противното би било прецедент. 
“Още в първи ден, в който беше свикан този Парламент, “Възраждане” внесе 7 законопроекта - 6 за реална съдебна реформа и Закона за фалита на физическото лице. Също така, единственото внесено проекторешение е от “Възраждане” за запазване на работните места в мариците. Със своята законодателна дейност, още в първи ден ние показваме на българските граждани и нашите избиратели, че искаме да защитим техните интереси”, коментира още Петров. 
По неговите думи статуквото работи против “Възраждане”, защото дори да не се сформира правителство, неговите представители искат да приемат определен тип законодателство, което защитава чужди интереси. Това е свързано със законите, по отношение на приемане на еврото. 
“Ние сме длъжни да проведем разговори с другите политически субекти, без ГЕРБ, ДПС и АПС, защото така е повелил българският избирател. ПП-ДБ трябва да решат, дали искат правителство без тези формации или отново ще участват в сглобка с тях, както беше досега”, заяви в заключение заместник-председателят на “Възраждане”. 
 
 
/ВМ/

Title Стая за игри и творческо забавление ще има в сградата на основно училище „Христо Ботев“ в радомирското село Дрен:
Стая за игри и творческо забавление предстои да се обособи в сградата на основно училище „Христо Ботев“ в радомирското село Дрен. Това съобщи за БТА Велика Прахова - родител на ученик и един от инициаторите за облагородяването на пространството.
Велика, която по професия е скулптор, казва че от близо пет години живее със семейството си в населеното място. Тази есен дори е записала детето си като първокласник в местното училище. Именно това я подтиква да подеме дарителска акция за облагородяването на училищното пространство, където се обучават деца от първи до седми клас. Редица благодетели подкрепят начинанието и е събрана сумата от 1558 лв.
При дейностите по създаването на стаята за игри се появяват и проблеми по сградата и затова част от събраните средства са похарчени за отстраняването им. Велика Прахова съобщи, че са почистени комините в сградата, която се отоплява на печки. Преди няколко дни доброволци са помогнали да се събере и изнесе голям обем отпадъци от мазето, които ще бъдат извозени от Община Радомир.
Дарителската кампания за училището в Дрен продължава. С паричните постъпления предстои да се подменят осветителните тела в две класни стаи, в които се обучават учениците, както и в бъдещата игротека. Планират се и много други подобрения, които да се случат в бъдеще.
Велика Прахова допълни, че голямо съдействие в дейностите по подобряване на материалната база оказва и директорът на учебното заведение Валентина Паунчева. Начинанието среща подкрепа и от ръководството на Община Радомир.
В миналото училището в Дрен е обучавало специалисти в областта на традиционните български занаяти. Към него са функционирали работилници, тъкачни станове и дърводелна. По инициатива на художника Симеон Спиридонов то се е развило като Средно основно художествено училище.
/ТТ/

Title ОБНОВЕНА Трябва да направим всичко възможно да не се отиде на избори с това правителство, каза Костадин Костадинов след срещи с БСП, ИТН и МЕЧ:
This is a modal window.
Beginning of dialog window. Escape will cancel and close the window.
End of dialog window.
Трябва да направим всичко възможно да не се отиде на избори с това правителство. Това обяви лидерът на „Възраждане“ Костадин Костадинов след проведените днес срещи с представителите на „БСП – Обединена левица“, „Има такъв“ (ИТН) и „Морал, единство, чест“ (МЕЧ) в парламента.
Костадинов посочи, че срещите са минали ползотворно. Той коментира, че този Министерски съвет действа като „момче за всичко на Пеевски“. 
По думите му сегашното правителство е показало, че е пряко контролирано от Пеевски. Той визира решението на Министерския съвет от миналата седмица, което по думите на Костадинов е „скандално“, тъй като касае изгонването на три държавни институции от сградата им на „Врабча“, за да се настани още една централа на ДПС.
Още миналата седмица от „Възраждане“ настояха актът на служебния Министерски съвет в полза на „ДПС-Ново начало" за централата на ул. „Врабча“ да бъде отменен. 
Да отидеш на нови избори с този Министерски съвет, с този министър на вътрешните работи, и с този Изборен кодекс, е абсолютно самоубийство, коментира Костадинов. Той заяви, че има консенсус промените в Изборният кодекс да са първият законопроект, който  да бъде гледан от това Народно събрание, за да намалят до минимум кражбите на гласове, фалшификациите, манипулациите и най-важното – контролираният вот, уточни Костадинов. 
Всички ние смятаме, че трябва да се направи всичко необходимо, за да има мнозинство без ГЕРБ и ДПС. В това наше мнение ние сме абсолютно единодушни, добави Костадинов. По думите му такова мнозинство в момента не може да се състои, без „Демократична България“. Отделям „Продължаваме промяната" (ПП), защото днес направиха компромис, коментира Костадинов и уточни, че такова мнозинство няма как да стане без цялостното участие на „Продължаваме промяната - Демократична България".
Днес за пореден път „Демократична България" – избраха Пеевски, нека го кажа още веднъж, „Демократична България" имаха възможност да изберат между „Възраждане" и Пеевски и те избраха Пеевски, каза Костадинов. Не случайно днес ги призовах да внимават как ще гласуват, напомни той за разискванията в пленарна зала преди четвъртия пореден неуспешен опит да бъде избран председател на 51-вото Народно събрание (НС).
Лидерът на „Възраждане" съобщи след срещите с БСП, ИТН и МЕЧ, че няма единодушие по отношение на фигурата, която трябва да бъде излъчена за председател на Народното събрание. Ние продължаваме да считаме, че адвокат Петър Петров е този, който към настоящия момент от всички кандидатури отговаря най-много на изискванията, които трябва да притежава личността, заемаща най-високия държавен пост, посочи Костадинов. 
В петък на първия тур от „Възраждане“ отново ще издигнат Петър Петров за председател на НС, защото си държат на кандидата. Но на втория тур, ако има кандидат, който да събере подкрепа и да е различен от този на ГЕРБ-СДС, тогава както и днес от „Възраждане" ще подкрепят тази номинация, увери Костадинов. 
Не бих казал, че борбата в момента е кой да бъде следващият служебен премиер, това по-скоро е презастраховка, отговори на въпрос Костадинов коя е пречката всъщност да бъде избран председател на парламента. Той припомни, че в Конституционния съд (КС) има вече две искания, по които в момента съдът вземе решение, биха могли принципно да променят ситуацията и да я възстановят в предишния вид, когато президентът решаваше самостоятелно кого да назначава за служебен премиер. Ако КС вземе бързо решение в рамките на следващите няколко седмици целият този въпрос губи смисъл, добави той, но изрази съмнение това да се случи.
На срещите днес не са обсъждани нови имена за председател или вариант за ротационен председател. Не сме коментирали други ходове, а дали БСП са склонни на компромис, трябва да питате БСП. Очакваме в петък, ако все пак надделее политическата логика, да има избран председател, но той да не е кандидатът на ГЕРБ-СДС, каза още Костадин Костанидов.
/ТТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title На среща с представители на синдикати в МВР Делян Пеевски потвърди подкрепата си за увеличението на заплатите от 1 януари:
На среща с част от синдикатите в МВР лидерът на „ДПС-Ново начало“ Делян Пеевски потвърди подкрепата си за увеличението на заплатите от 1 януари 2025 година, съобщиха от Пресцентър ДПС. 
Пеевски се ангажира, че ще бъде направено необходимото Народното събрание да не отстъпи от вече приетите промени в Закона за МВР. 
Лидерът на „ДПС-Ново начало“ каза, че политическата немощ не трябва да бъде пренесена в системата на МВР и че е изключително важно българските граждани да бъдат защитени и сигурни, се посочва в съобщението.
Представителите на синдикатите от своя страна коментираха и състоянието на Центрове за специализирана полицейска подготовка и във връзка с това потърсиха съдействие за подобряването на материалната база на учебните центрове, което е изключително важно за качеството и нивото на подготовка и работа на българските полицаи.
Цялата система на МВР трябва да получава подкрепа от държавата, посочи Пеевски на срещата.
От „ДПС-Ново начало“ поеха ангажимент и за подкрепа от страна на евродепутатите от коалицията за приемане на минимални стандарти за оборудване на полицията в Европа, минимални стандарти за условията на труд и материалната база, става ясно още от съобщението. 
На срещата присъстваха членове на Синдикалната федерация на служителите от МВР (СФСМВР) и Синдиката на служителите в затворите в България (ССЗБ). От страна на „ДПС-Ново начало“ присъстваха народните представители Йордан Цонев, Байрам Байрам, Хамид Хамид, Калин Стоянов, Искра Михайлова, Елван Гюркаш, Халил Летифов и Ертен Анисова.
По-рано днес Делян Пеевски изрази в позиция пълната си подкрепа за обявената протестна готовност от страна на синдикатите в МВР. 
Представителите на синдикатите в сектор „Сигурност“ се срещнаха и с представители на „БСП-Обединена левица“. 
/ТНП/

Title САЩ ще позволят на Украйна да използват произведени в Америка противопехотни мини срещу руските войски:
Администрацията на американския президент Джо Байдън ще позволи на Украйна да използва изпратени от САЩ противопехотни мини за забавяне на руското настъпление, каза американският министър на отбраната Лойд Остин, цитиран от Асошиейтед Прес.
Остин каза пред репортери по време на пътуване до Лаос, че промяната в политиката на САЩ за противопехотните мини за Украйна е следствие от променящите се тактики на Русия.
Остин каза, че руските пехотинци водят действията на бойното поле, вместо сили, които са по-защитени в бронетранспортьори. Затова Украйна „се нуждае от неща, които могат да забавят усилията на руснаците“, каза министърът.
Голямата руска армия бавно настъпва в Донецка област срещу по-малката украинска армия, посочва АП.
Противопехотните мини са критикувани от неправителствени организации и активисти, защото представляват дългосрочна заплаха за мирните жители. Остин контрира тази теза.
„Противопехотните мини, които ние ще предоставим ще бъдат противопехотни мини, които не са постоянни. Ние можем да контролираме кога ще се самоактивират и самодетонират, което ги прави много по-безопасни от тези, които ги произвеждат самостоятелно“, каза Остин.
Непостоянните противопехотни мини обикновено имат нужда от батерии и затова след време те губят способността си да се взривяват. Така те стават по-безопасни за мирните жители в сравнение с тези, които остават смъртоносни за години, посочва АП.
Американският военен министър отбеляза, че Украйна произвежда собствени противопехотни мини.
САЩ вече предоставят на Украйна противотанкови мини. Русия рутинно използва мини във войната, но те не стават инертни с продължение на времето.
/ЛМ/

Title Мачът за Суперкупата на България по футбол ще се играе през февруари в Пловдив:
Срещата за Суперкупата на България между шампиона Лудогорец и носителя на Купата на страната Ботев Пловдив, ще се играе на 4 февруари 2025 година на стадион "Христо Ботев" - гр. Пловдив, като часът на срещата ще бъде обявен допълнително, съобщиха от Спортно-техническата комисия към БФС.
Решения на Спортно-техническата комисия на БФС:
Поради насрочена среща от европейска квалификация за девойки WU-19 на стадион "Дружба" Добрич се правят следните промени във Втора професионална лига:
Срещата от ХХ -ти кръг на Втора професионална футболна лига между отборите на ФК „Добруджа  1919“ Дч и ФК „Фратрия“ Бенк., ще се играе на 05.12/четвъртък/2024 година. от 14.00 часа, вместо на 04.12/сряда/2024 г.
Срещата от ХХI -ви кръг на Втора професионална футболна лига между отборите на ПФК „ЦСКА-София“ 2 Сф и ФК „Добруджа  1919“ Дч , ще се играе на 09.12/понеделник/2024 година. от 14.00 часа, вместо на 08.12/неделя/2024 г.
 
Поради авария в осветлението на стадион Градски – гр. Русе, срещата от ХХ -ти кръг на Втора професионална футболна лига между отборите ФК „Дунав от Русе“ Рс и ОФК „Спартак Плевен“ Пл ще се играе по програма на 05.12/четвъртък/2024 година от 14.00 часа, вместо от 17.30 часа.
Със съгласи на двата отбора, отложената среща от ХVI-ти кръг на Втора  професионална футболна лига, между отборите на ПФК „Лудогорец 1945“ Рз и ФК „Струмска слава“Рад ще се играе на 13.12/петък/2024 година от 14.00 часа.
 
На основание чл. 44, ал. 2 от Наредбата за първенствата и турнирите в системата на БФС сезон 2024/2025, СТК при БФС насрочва отложената среща от IV-ти кръг на Първа професионална футболна лига между отборите на ПФК „Ботев“ Пд и ПФК „Лудогорец 1945“ Рз за 19.12/четвъртък/2024 година от 17.00 часа.
 
По предложение на БПФЛ, срещата за Суперкупата на България между отборите на ПФК „Лудогорец 1945“ Рз и ПФК „Ботев“ Пд., ще се играе на 04.02/вторник/2025 година, на ст. Хр. Ботев - гр. Пловдив, часът на срещата ще бъде обявен допълнително.
/МД/

Title Фондация "АСИСТ – Помагащи технологии": 6-та Международна конференция “Допълваща и алтернативна комуникация”:
6-та Международна конференция “Допълваща и алтернативна комуникация” 22-24 ноември 2024 г., онлайн
aac2024.assistfoundation.e
Над 100 000 деца и възрастни в България имат затруднения в говора и комуникацията.
Това са хора с детска церебрална парализа, аутизъм, интелектуални затруднения, амиотрофична латерална склероза, мозъчни увреди, синдром на Рет и други.
Допълващата и алтернативна комуникация (ДАК) включва всички средства и технологии, насочени към компенсиране на затруднения или липсващ говор. Средства за ДАК и достъп до компютър помагат на хиляди хора по света да учат, да се развиват, да практикуват професии и да водят достоен и пълноценен живот.
Международната конференция “Допълваща и алтернативна комуникация” се организира за шести път от фондация “АСИСТ – Помагащи технологии”
(https://assistfoundation.eu) и има за цел да популяризира световния опит и съвременните подходи в областта на ДАК в България и други страни.
Събитието ще се проведе онлайн в периода 22-24 ноември 2024 г. Участието е безплатно, но се изисква регистрация. Откриването на конференцията е в 10:00 ч. на 22.11.2024 г.
Тази година конференцията цели да представи използването на ДАК при различни групи с нарушена или липсваща реч, фокусирайки се върху спецификата на всяка от тях.
Шестата международна конференция се провежда с подкрепата на УНИЦЕФ България, Министерство на образованието и науката, Държавна агенция за закрила на детето, Министерството на труда и социалната политика, Международната асоциация за допълваща и алтернативна комуникация – ISAAC и Асоциацията за развитие на помагащите технологии в Европа – AAATE.
Сред поканените лектори са утвърдени учени и експерти в областта на ДАК като проф. Стивън фон Течнер (Норвегия), проф. Хуан Борнман (Южна Африка), проф. Мари Алт (САЩ); проф. Кристин Стадсклайв (Норвегия), Йонит Хагоел-Карниели (президент на ISAAC), Нета Бен Зеев (Израел) и др.
Международната конференция “Допълваща и алтернативна комуникация” се е утвърдила през годините и се разпознава като важно събитие в Централна и Източна Европа. За конференцията са регистрирани над 2 600 участници от България, Украйна, Румъния, Литва, Латвия, Полша, Северна Македония, Сърбия, Хърватска и др.
Повече информация за конференцията и нейната програма могат да бъдат намерени на сайта на конференцията – aac2024.assistfoundation.eu
/ВМ/

Title Делян Пеевски, лидер на ДПС - НОВО НАЧАЛО се срещна с част от синдикатите в МВР:
Председателят на ДПС-НОВО НАЧАЛО Делян Пеевски се срещна с  представители на  част от синдикалните организации на МВР.  Срещата бе по инициатива на синдикатите, в която те потърсиха подкрепа за запазването на предвиденото увеличение на работните заплати от 1-ви януари 2025 г.
 На срещата председателят на ДПС-НОВО НАЧАЛО Делян Пеевски  отново потвърди пълната подкрепа  за служителите на МВР от народните представители от ДПС-НОВО НАЧАЛО и се ангажира, че  ще бъде направено необходимото Народното събрание да не отстъпи  от  вече приетите  промени в Закона за МВР, с които се предвижда увеличение на заплатите на МВР служителите от 1-ви януари 2025.
Пеевски бе категоричен, че политическата немощ не трябва да бъде пренесена в системата на МВР и че е изключително важно българските граждани да бъдат защитени и сигурни.
Представителите на синдикатите коментираха и състоянието на Центрове за специализирана полицейска подготовка и във връзка с това потърсиха съдействие за подобряването на материалната база на учебните центрове, което е изключително важно за качеството и нивото на подготовка и работа на българските полицаи.
Цялата система на МВР трябва да получава подкрепа от държавата, категоричен бе Пеевски на срещата.
ДПС-НОВО НАЧАЛО пое  ангажимент и за подкрепа от страна на евродепутатите от ДПС-НОВО НАЧАЛО за приемане на минимални  стандарти за оборудване на полицията в Европа,  минимални стандарти за условията на труд и материалната база.
На срещата присъстваха Илия Кузманов - председател на УС СФСМВР, Илия Хрисимов- зам.-председател на УС на СФСМВР, Димитър Хайтов- член на УС на СФСМВР, Вергил Христов - член на УС на СФСМВР, Радослав Мартинчев- зам.-председател на УС на ССЗБ. От страна на ДПС-НОВО НАЧАЛО  присъстваха народните представители Йордан Цонев, Байрам Байрам, Хамид Хамид, Калин Стоянов, Искра Михайлова, Елван Гюркаш, Халил Летифов и Ертен Анисова.
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Денят на толерантността бе отбелязан в Българското училище „Св. Климент Охридски“ в Лутън, Великобритания:
Денят на толерантността бе отбелязан в Българското училище „Св. Климент Охридски“ в Лутън, Великобритания, като всеки клас направи нещо интересно и различно, съобщават в своята страница във Фейсбук от образователното средище.
Втори клас са изработили със своите ръце табло на добротата. Големите ученици са подготвили кръстословица на тема „толерантност“. Третокласничката Калина е изпълнила стихче за добротата от Биляна Дар, става ясно от публикацията.
„Денят ни беше много приятен и спорен! Сигурни сме, че е оставил отпечатък у всяко дете по един или друг начин. Благодарим Ви, мили деца, че отново ни показахте какво е толерантност, доброта и уважение“, посочват от учебното заведение.
Училище „Св. Климент Охридски“ е създадено през 2018 година „по желание и настояване на родители, които живеят в град Лутън и близките населени места“. Сформира се сдружение, чиято задача е насърчаване на обучението на децата по български език и литература, е посочено в сайта на образователното средище.
Учебното заведение следва програма, утвърдена от българското Министерство на образованието и науката за преподаване на български език на деца, които живеят извън пределите на България. Преподаваните предмети са български език и литература, околен свят и родинознание. В просветното средище се предлага и участие в клуб „Родолюбие“, преподават се народни танци и пеене. Има и занимания по арт изкуство, става ясно още от сайта.
/АГ/

Title Японската манга "Драконова топка" отбелязва 40-годишен юбилей:
Японската манга "Драконова топка" (Dragon Ball), постигнала глобален успех - от анимация до тематични паркове, отбелязва своята 40-годишнина, няколко месеца след смъртта на автора си Акира Торияма, предаде АФП.
Поредицата, която разказва за приключенията на Сон Гоку - момче, което практикува бойни изкуства и защитава Земята от зли врагове, излиза за първи път на 20 ноември 1984 г. на страниците на японския седмичник Shonen Jump.
Вдъхновена от китайския роман от XVI в., тази епична история, изпълнена с многобройни обрати, дълги битки и белязана от хумор, е безспорен бестселър: 260 милиона продадени копия по целия свят, казва издателят Shueisha, цитиран от АФП.
Въпреки смъртта на 1 март на художника Акира Торияма, която натъжи милиони почитатели на творчеството му по целия свят, създадената от него вселената никога не е била в по-добра форма. Миналия месец излезе видеоиграта Dragon Ball: Sparking! ZERO, в която 182 персонажа се срещат в нервни и пиротехнически битки, отбелязва АФП.
През октомври започна и нов анимационен сериал - Dragon Ball Daima, в който участват по-млади версии на героите.
"Драконова топка Супер", продължение на най-продаваната манга на Акира Торияма, също ще има нови глави, за радост на много фенове на "Драконова топка".
 През март Саудитска Арабия обяви и изграждането на първия в света тематичен парк, вдъхновен от "Драконова топка", но датата на откриването му все още не е известна, припомня АФП.
"Комерсиалната машина вече е в действие“, отбелязва журналистът Тадаши Судо. "Предизвикателството пред нас ще бъде да видим дали творчеството може да се запази и без Торияма". 
 
/ХТ/

Title Българската народна банка и Университетът за национално и световно стопанство подписаха Меморандум за сътрудничество:
Меморандум за сътрудничество подписаха днес Българска народна банка (БНБ) и Университетът за национално и световно стопанство (УНСС), съобщават от Централната банка. Документът бе подписан от управителя на БНБ Димитър Радев и ректора на УНСС проф. Димитър Димитров по време на официална церемония, проведена в сградата на БНБ.
"Аз виждам символика в този Меморандум най-малкото по две линии: едната, свързана с миналото, и другата, свързана с бъдещето. Историческата символика се съдържа във факта, че този Меморандум се подписва от една от най-старите национални институции в България, каквато е БНБ, и от Университета за национално и световно стопанство, който е най-старият и най-големият бизнес университет в България и Югоизточна Европа. Връзката с бъдещето беше ясно подчертана по време на протичащата Седмицата на еврото, която нашите две институции организираха в партньорство с Министерството на финансите и Асоциацията на банките в България.”, каза Димитър Радев, цитиран от пресцентъра на БНБ.
"Моето убеждение обаче е, че Меморандумът не трябва да остане само символичен акт, а трябва да се разглежда като основа за институционализиране на взаимоотношенията между БНБ и УНСС. Отговорност на двете ръководства е да създадем работещи механизми за постигането на целите на Меморандума, като бих откроил три от тях: подкрепа на кариерното развитие на студентите в УНСС; засилване на академичния капацитет за работа по теми, важни за БНБ; и осигуряване на качествени попълнения за работа в БНБ – нещо изключително важно в условията на все по-затягащ се трудов пазар“, заяви гуверньорът на БНБ, се посочва в съобщението.
"Подписването на този Меморандум е символ на нашата споделена отговорност и стремеж към изграждане на стабилни основи за икономическото развитие на България. В светлината на предизвикателствата, които поставя приемането на еврото, ролята на образованието и институциите е ключова. Седмицата на еврото, която провеждаме съвместно, е прекрасен пример за това как знанието може да бъде катализатор за информираност, доверие и успешна интеграция на България в еврозоната. Искам да благодаря на Българската народна банка за доверието и съвместната работа.”, каза проф. Димитров.
"Това партньорство е доказателство за значимостта на взаимната подкрепа между академичната и институционалната среда в полза на цялото общество. Уверен съм, че заедно ще продължим да надграждаме това сътрудничество, за да допринесем за по-добра информираност на обществото и за успешната интеграция на България в еврозоната. Радвам се, че двете институции ще си сътрудничат в областта на кариерното ориентиране, реализация и развитие на студенти от УНСС и ще можем да разчитаме на БНБ да подпомага качеството на обучението на студенти и докторанти в УНСС чрез участие в публични лекции и дискусии или други инициативи от съвместен интерес“, заяви проф. Димитров, цитиран от пресцентъра на БНБ.
След официалната церемония по подписване на Меморандума се проведе среща между ректорското ръководство на УНСС и Управителния съвет на БНБ, по време на която бяха обсъдени бъдещи инициативи подобно на откритата на 18 ноември Седмица на еврото в УНСС, се посочва в съобщението.
БТА припомня, че през тази седмица УНСС е домакин и на инициативата "Седмица на еврото" и "Десета годишна парична и икономическа научна конференция". Форумът е подкрепен от редица институции, сред които БНБ, Министерство на финансите, Асоциацията на банките в България и други. В рамките на събитието представители на БНБ, сред които подуправителят Петър Чобанов и главният касиер Стефан Цветков, взеха участие в някои от панелите на инициативата.
/СЛС/

Title АА: „Байрактар ТВ3“ влиза в историята като първият дрон, изстрелян от къса палуба:
Турският безпилотен боен летателен апарат „Байрактар TB3“ е първият дрон в историята на световната авиация, след като вчера успешно излетя и кацна на кораб с къса палуба, съобщи Анадолската агенция (АА).
„Байрактар TB3“ влезе в историята като първият безпилотен летателен апарат, който успешно излетя и кацна на кораба „TCG Анадолу“ с къса писта“, казаха от компанията „Байкар“.
Турското министерство на отбраната отпразнува постижението, като го нарече реализация на „вълнуващо очакване и мечти".
Халук Байрактар, главен изпълнителен директор на „Байкар“, приписа успеха на решимостта на турските инженери да разработят „най-добрата" технология в света.
Масовото производство на дрона „Байрактар TB3“ започна през октомври и се очаква в рамките на шест месеца да започне и неговия износ.
Разработен от турската отбранителна компания „Байкар“, TB3 е изпълнил над 700 летателни часа в тестове, включително забележителен 32-часов непрекъснат полет през декември 2023 г., покриващ 5700 километра.
Водещите безпилотни летателни апарати на „Байкар“, включително „Байрактар TB2“и „Акънджъ“, са широко признати на световния отбранителен пазар заради своите технологични иновации и оперативна ефективност.
(Тази информация се разпространява от БТА по договор с Анадолската агенция (АА)
/ЕЩ/

Title Технически университет – Габрово ще отбележи своята 60-годишнина:
Технически университет – Габрово ще отбележи своята 60-годишнина. Това съобщиха от пресцентъра на учебното заведение. 
Събитията ще започнат на 21 ноември с откриване на барелеф на първия ректор на Технически университет – Габрово проф. Весел Савов, след това ще бъдат приети делегациите – гости. По-късно вечерта на официална церемония ще бъде отбелязана годишнината в Дом на културата „Емануил Манолов“, след което ще има тържествена заря, допълват организаторите. 
Програмата продължава и в петък на 22 ноември с откриването на УНИТЕХ 2024 в университетската библиотека, по-късно е пленарната сесия, а след нея са насрочени и тематичните секции, информират още от ТУ-Габрово. 
Техническият университет - Габрово е създаден през 1964 година с указ на Народното събрание. Идеята за висше училище в града датира от 40-те години на XIX век. Тя е формирана от добродетеля и радетел за новобългарско образование Васил Априлов и от съратника му Никола Палаузов. Институтът започва работа с 1327 души в задочна форма на обучение. В Габрово студентите се обучават през първите три години, а след това продължават да следват и завършват там, където са приети преди създаването на университета. През 1965 г. Техническият университет в Габрово получава собствена квота за прием и обучение и студентите започват и завършват следването си в него. Обучението в Технически университет - Габрово се осъществява в три факултета по програми за образователно-квалификационните степени "бакалавър" и "магистър" и за образователна и научна степен "доктор", както и по програми за квалификация и следдипломна специализация в системата на продължаващото обучение.
/ХТ/

Title Разпра между турски депутати заради назначаването на администратори на мястото на избрани кметове:
Управляващи и опозиционни депутати се спречкаха в турския парламент днес заради назначаването на държавни администратори на мястото на избрани кметове в няколко общини, съобщава турският англоезичен сайт "Хюриет дейли нюз".
До напрежението се стигна, след като депутати от най-голямата опозиционна сила – Народнорепубликанската партия (НРП) – протестираха срещу назначенията на "попечители" на мястото на четирима отстранени кметове, избрани на последните местни избори на 31 март. Това са кметовете на истанбулската община Есенюрт, ръководена от НРП, и на още три турски общини, ръководени от прокюрдската партия ДЕМ.
Разгорещената разправа възникна, когато опозиционните депутати влязоха на заседанието за обсъждане на бюджета на вътрешното министерство с плакати с надписи "Не на бюджета за попечители" и "Попечителите са удар върху волята на народа".
Депутатите от управляващата Партия на справедливостта и развитието (ПСР) обвиниха опозицията, че блокира влизането на вътрешния министър Али Йерликая в залата, но членовете на HPП отрекоха това твърдение. В крайна сметка министърът зае мястото си, но напрежението между депутатите и съветниците продължи.
Говорителят на ПСР Йомер Челик осъди пререканието в публикация в "Екс".
"Нападението на някои депутати от HPП срещу нашия министър на вътрешните работи Али Йерликая в парламента е варварство. Осъждаме тази атака. Разбойничеството е недопустимо в парламента", написа той, като добави, че "варварството и разбойничеството ще получат политическия и правния отговор, който заслужават".
 
Кметът на истанбулската община Есенюрт Ахмет Йозер, член на НРП, беше задържан на 30 октомври, след като прокуратурата го обвини в предполагаеми връзки с Кюрдската работническа партия (ПКК), забранена като терористична организация в Турция. На мястото му турското правителство назначи като попечител заместник-валията на Истанбул Джан Аксой – ход, който лидерът на НРП Йозгюр Йозел и други политици описаха като "преврат".
Подобна съдба сполетя и кметовете от прокюрдската партия ДЕМ на три общини в Мардин, Батман и Халфети.  
/МИД/

Title Донски отпадна в първия кръг на двойки на турнир от сериите "Чалънджър" в Италия:
Националът на България за Купа "Дейвис" Александър Донски отпадна в първия кръг на двойки на турнира по тенис на твърда настилка от сериите "Чалънджър" в Роверето (Италия) с награден фонд 120950 евро.
Донски и Бруно Наваро (Испания) загубиха от представителите на домакините Франческо Маестрели и Самуел Руджери с 5:7, 1:6 за 56 минути. Двубоят вървеше равностойно до 5:5, след което Маестрели и Руджери спечелиха седем поредни гейма по пътя си към крайната победа.

26-годишният българин заработи 400 евро, но няма да прибави точки към актива си за световната ранглиста при дуетите, в която заема 234-ото място в момента.
 
 
/ДВ/

Title "Форд" съкращава 14 на сто от работните места в Европа заради прехода към електрически автомобили и все по-голямата конкуренция:
"Форд" (Ford) обяви днес, че ще съкрати около 14 на сто от работните места в Европа заради значителни загуби през последните години, породени от слабото търсене на електрически превозни средства, липсата на правителствена подкрепа за прехода към електрoмобили и все по-голямата конкуренция, предаде Ройтерс.
Американската компания е поредният автомобилостроител след "Нисан" (Nissan), "Стелантис" (Stellantis) и "Дженерал мотърс" (General Motors), който намалява разходите си, тъй като секторът се бори с нарастващата конкуренция от китайските автомобилостроители в Европа, намаляващото търсене в Китай и предизвикателствата на прехода към електромобили, които продължават да са твърде скъпи за повечето потребители .
"Форд" съобщи, че първоначално ще бъдат съкратени 4000 работни места в Германия и Великобритания. В Германия до края на 2027 г. ще бъдат освободени 2900 души, за да се намалят разходите, предаде ДПА. По-голямата част от работните места, които ще бъдат съкратени, са в завода на "Форд" в Кьолн, където е и европейската централа на компанията.
"Форд" има завод в западния германски град от почти век. Съоръжението беше трансформирано през последните години, за да произвежда електрически автомобили след инвестиция от 2 милиарда долара.
Американският автомобилострител в момента има около 11 500 работни места в Кьолн, което означава, че всяко четвърто работно място може да бъде съкратено там, според местния работнически съвет.
Мерките за съкращаване на разходите от големите компании се отразяват основно на Германия, водеща европейска икономика и най-голям производител на автомобили, където "Фолксваген" (Volkswagen) заплашва да затвори заводи, да намали заплатите и да съкрати хиляди работни места, за да подобри конкурентоспособността си. Задълбочаващата се политическа криза в страната също засилва несигурността у компаниите, борещи се с нарастващото търговско напрежение с Китай и изборната победа на Доналд Тръмп в САЩ.
"Форд" обяви, че съкращенията в европейските заводи трябва да се осъществят до края на 2027 г.
До септември тази година продажбите на "Форд" в Европа са се свили със 17,9 на сто, което далеч надхвърля спада от 6, 1 на сто в целия отрасъл. 
"Форд" призова германското правителство да предостави повече инициативи и да осигури по-добра инфраструктура, за да подпомогне прехода към електрически автомобили. 
Берлин спря субсидиите за електрически автомобили през декември миналата година. Продажбите на електрически превозни средства в Германия през първите девет месеца на тази година са спаднали с 28,6 на сто. 
 
/СЛС/

Title Седмица на четенето бе отбелязана в Българското училище „Св. Климент Охридски“ в Лутън, Великобритания:
Седмица на четенето бе отбелязана в Българското училище „Св. Климент Охридски“ в Лутън, Великобритания. Това съобщиха от просветното средище в своята страница във Фейсбук. 
„Седмицата на четенето отбелязахме с посрещането на интересна наша гостенка – една прекрасна и мила дама от Лечуърт – Хилъри. Ще Ви разкажем накратко за нея. Хилъри е била 11 пъти в България и е много влюбена в страната ни. Възхитена е от българската природа и силно впечатлена от многото видове пеперуди... Това е провокирало желанието ѝ да учи нашия език. Тя може да чете и пише на български език. Хилъри е посетила много красиви кътчета от нашата родина. Показа къде точно е била на картата на България на нашите момичета от 5. и 6. клас“, посочват от учебното заведение.
От екипа му добавят, че присъствието на гостенката е било „много мотивиращо и интересно“ за учениците:
„Те заедно правиха упражнения в часа по български език за местоимения и така тя обогати знанията си по толкова трудния български език. Хилари прочете с много старание на децата и от двете смени приказка за „Малката русалка“ и за „Трите мечки“ на български език. Децата слушаха с интерес и разбраха, че не е важно да си роден в България, за да знаеш и можеш да четеш и пишеш на български език“.
От училището пишат още, че това може само да подейства на учениците „мотивиращо и да покаже, че въпреки че научаването на българския език е труден и бавен процес, не трябва да ги отказва..., а само да ги кара да се стараят още повече, защото удовлетворението от постигането на резултатите несъмнено е приятно“.
По време на този учебен ден най-малките възпитаници на образователното средище са направили цветни книгоразделители, допълват от екипа на учебното заведение.
Училище „Св. Климент Охридски“ е създадено през 2018 година „по желание и настояване на родители, които живеят в град Лутън и близките населени места“. Сформира се сдружение, чиято задача е насърчаване на обучението на децата по български език и литература, е посочено в сайта на образователното средище.
Учебното заведение следва програма, утвърдена от българското Министерство на образованието и науката за преподаване на български език на деца, които живеят извън пределите на България. Преподаваните предмети са български език и литература, околен свят и родинознание. В просветното средище се предлага и участие в клуб „Родолюбие“, преподават се народни танци и пеене. Има и занимания по арт изкуство, става ясно още от сайта.
/АГ/

Title Областна администрация Смолян: Институциите провериха и подобриха взаимодействието помежду си при извършване на спасителни действия при ПТП с пострадали:
Областният управител Захари Сираков и заместник областният управител Красимир Даскалов благодариха за добрата организация и координация на институциите, по време на анализа след проведеното днес съвместно обучение за реакция при настъпил тежък пътен инцидент. Бяха обсъдени и набелязани допълнителни мерки, които да подобрят ефективността на действията при реална ситуация. Участниците от ОД МВР – Смолян, РД ПБЗН – Смолян, ЦСМП – Смолян, ОО „АА“, ОПУ – Смолян, Община Смолян, БЧК – Смолян, Областна администрация Смолян отбелязаха полезността от провеждането на планирани подготовки, в резултат на които се повишава ефективната организация за координация и взаимодействие между компетентните органи за бърза реакция при възникване на инциденти от различен характер.
На пътно кръстовище между път III-866 Смолян-Стойките-Широка лъка-Девин с път ІIІ-8641 Пампорово-/Смолян-Стойкит се проведе съвместно областно учение „Въвеждане на временна организация на движението и провеждане на спасителна операция и обезопасяване, при настъпил тежък пътен инцидент, поради усложнена метеорологична обстановка, затруднени пътни условия, затруднено и блокирано движение по пътната мрежа, вследствие на обилен снеговалеж и заледяване“.  В реална обстановка бяха отработени процедурите за ефективно и синхронизирано взаимодействие на службите при управление на дейностите по справяне с последствията от тежък пътен инцидент. Целта е усъвършенстване управлението на силите и средствата при извършване на спасителни действия.
Днес съвместното областно учение се проведе за трета поредна година, съгласно План-програмата за изпълнение на областната политика по безопасност на движението по пътищата за 2024 г.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Повишените нива на серен диоксид в Димитровград бяха обсъдени на среща в областната администрация в Хасково:
Повишените нива на серен диоксид в Димитровград бяха обсъдени на междуведомствена среща в областната администрация в Хасково, съобщиха от областният пресцентър. За тази година в града са регистрирани 10 превишения на нормите от Топлоелектрическата централа (ТЕЦ) „Марица 3“ АД.
На срещата директорът на Регионалната инспекция по околната среда и водите (РИОСВ) в Хасково Марияна Вълчева поиска да бъдат предприети краткосрочни и средносрочни мерки, които да бъдат изпълнени за предотвратяването на повишените нива на серен диоксид, както и относно неорганизираните емисии от котелното на енергийния обект.
Ръководството на ТЕЦ „ Марица 3“ АД от своя страна заяви, че се стреми към овладяване на ситуацията, да се намалят завишенията и да се работи в добро сътрудничество с институциите. Допълниха още, че при технологията, която използват, максималната степен на изчистване е 97 процента. От там поеха ангажимент до края на идната седмица да изготвят списък с краткосрочни и средносрочни мерки по поставените проблеми на работната среща.
Последният случай, при който РИОСВ-Хасково се сезира заради еконарушение на теца, бе преди седмица. Тогава пред БТА директорът на РИОСВ Вълчева каза, че ще предприеме административнонаказателни мерки заради установеното запрашаване при товаренето на въглища на 12 ноември. 
/ТТ/

Title Треньорът на Аугсбург Йес Торуп вярва, че тимът му няма да загуби от Байерн Мюнхен:
Аугсбург се надява да спре с отрицателната си серия в предстоящия мач срещу фаворита в германската футболна Бундеслига Байерн Мюнхен, надява се треньорът на тима Йес Торуп, цитиран от ДПА.
"Отиваме в Мюнхен с увереност и вяра у себе си. Само с вяра ще е възможно нещо за нас, а ние вярваме", каза той на пресконференция преди мача в петък.
Байерн е без загуба в първенството, като води с пет точки преднина в класирането, и не е допускал гол в последните си четири шампионатни мача. Аугсбург е на 13-о място и за последно спечели баварското дерби в първенството през май 2015, когато Байерн вече си бе осигурил титлата. Отборът обаче е непобеден в последните си три срещи, сред които е и победа над Борусия Дортмунд с 2:1.
"Не отиваме в Мюнхен да се браним за точка. Надявам се, че ще сме непобедените и след този мач", каза още Торуп.
/ХБ/

Title Германия отказа да заяви, че подкрепя емитирането на облигации за отбрана на ЕС след среща на външните министри във Варшава:
Германия отказа да каже дали подкрепя предложението на Европейския съюз за емитиране на облигации за отбрана, след като министърът на външните работи на Полша Радослав Шикорски заяви, че страните, сред които и Германия, присъствали на вчерашната среща във Варшава, са подкрепили идеята, предаде Ройтерс. 
В миналото Германия е била сред членовете на Европейския съюз, които са се противопоставяли на идеята за съвместни заеми на ЕС за финансиране на ключови инвестиции в области като отбраната – позиция, която разочарова политиците в други столици, включително Варшава.
Вчера министрите на външните работи на Полша, Германия, Франция, Испания, Италия и Великобритания излязоха със съвместна декларация, в която, наред с другото, се ангажираха да "укрепят сигурността и отбраната на Европа, като използват всички налични лостове, включително икономическата и финансовата мощ на Европейския съюз".
Шикорски приветства текста като пробив, в който петте най-големи държави от ЕС изразяват подкрепа за отбранителните облигации, но говорител на германското външно министерство изглежда омаловажи перспективата за промяна в политиката.
По-рано днес говорителят заяви, че съвместната декларация "изразява много ясна позиция, че съществува единна воля да се продължи оказването на интензивна подкрепа на Украйна, включително в областта на сигурността и отбраната, и то с най-малко 2 процента от брутния вътрешен продукт".
Коалиционното правителство на Германия се разпадна по-рано този месец, което проправи пътя към предсрочни избори и остави настоящата администрация на канцлера Олаф Шолц в невъзможност да предприема важни политически инициативи, отбелязва Ройтерс.
Подтикнати от войната на Русия в Украйна и опасенията, че САЩ могат да намалят ангажиментите си към европейската сигурност, много европейски лидери заявиха, че континентът трябва да отделя повече средства за собствената си защита.
Въпросът за финансираното на голямото увеличение на разходите обаче остава нерешен, отбелязва Ройтерс.
 
 
 
 
/ПГ/

Title Богата програма ще предложи самоковското читалище през месец декември, съобщи Ралица Стоянова:
До края на този месец и през следващия читалище-паметник „Отец Паисий - 1859“ ще предложи богата програма, каза по време на пресконференция в Националния пресклуб на БТА в Самоков ръководителят на школата по балет към културната институция Ралица Стоянова. 
Тя отбеляза, че утре ще има тържество, посветено на Деня на християнското семейство, подготвено от учениците от Начално училище „Станислав Доспевски“. 
В края на този месец ще има и концерт на самоковския ансамбъл „Българе“, който ще отбележи три години от създаването си. 
През следващия месец ще има гостуващи театрални постановки и коледен празник на един от спортните клубове по аеробика в Самоков.
Кулминацията през следващия месец е „Седмица на коледните празници“, която ще започне от 12 декември. В нея ще се включат всички школи към културната институция. 
Седмицата ще бъде открита с прожекция на филма „Малка нощна приказка“, като композитор е Румен Тосков. 
Коледните дни ще предложат и детски представления, като част от тях са подготвени от Драматичен театър – Ловеч. 
Ралица Стоянова каза, че Дядо Коледа ще раздава подаръци, а самоковската публика ще може отново да се наслади на пиесата, подготвена от местната театрална школа „Алиса в страната на чудесата“.
На 19 декември ще има концерт на представителните състави към читалището. Този концерт ще бъде заключителен, като на сцената ще се изяви и мажоретният състав към културната институция, който от септември месец тази година отново възобнови дейността си. 
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title 3 януари ще бъде почивен ден за учениците от Мирково:
Трети януари 2025 година ще бъде неучебен ден за учениците от Основно училище „Георги Бенковски“, село Мирково, община Мирково, сочи публикувана заповед на сайта на общината. 
В заповедта на кмета Цветанка Йотина се посочва, че се увеличава коледната ваканция на учениците с един ден. 
В общините Монтана, Добрич, Дупница, Кюстендил, Перник, Димитровград, Плевен и други също ще бъде неучебен ден. 
 
 
/ТНП/

Title Министерството на туризма представя България на най-голямото туристическо събитие в централна Германия:
Министерството на туризма представя България на най-голямото туристическо събитие на в централна Германия – международното изложение Touristik & Caravaning в Лайпциг, Германия, което започва от днес – 20 ноември и ще продължи до 24 ноември 2024 г. 
Акцент на българския информационен щанд, който ще бъде разположен на площ от 30 кв. м., са възможностите за морски ваканционен туризъм, семейни почивки и балнеология. По време на изложението участие ще вземат множество туроператори и райзебюра, които ще предоставят на туристите допълнителни отстъпки.
По данни на организаторите, през 2023 г. изложението е посетено от над 55 хил. души. На изложбена площ от над 70 000 м² участие са взели повече от 450 изложители от над 30 страни. Борсата се провежда в три отделни изложбени зали, тематично разделени за международен туризъм/велотуризъм, караванинг и къмпинг.
Тази година на българския информационен щанд участие ще вземат Община Варна, „Албена“ АД и „Съни Травел“ ЕООД.
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Министърът на вътрешната и външната търговия на Сърбия подаде оставка след трагедията в Нови Сад, при която загинаха 15 души:
Министърът на вътрешната и външната търговия на Сърбия Томислав Момирович подаде оставка, съобщиха сръбските медии. Новината беше потвърдена за държавната телевизия РТС.
"Бих искал да ви информирам, че подавам оставка от поста министър на вътрешната и външната търговия. Благодарен съм на президента на Република Сърбия Александър Вучич за доверието и отличията. За него и за Сърбия винаги ще бъда на разположение!”, написа Момирович в писмено обръщение до министър-председателя Милош Вучевич, информира РТС.
Снощи сръбският президент направи обръщение към обществеността пред РТС, в което каза, че днес и в следващите дни очаква оставки в правителството и в други институции, които да поемат отговорност за трагедията в Нови Сад. На 1 ноември бетонната козирка на жп гарата в Нови Сад се срути и причини смъртта на 15 души.
След случилото се първи от кабинета се оттегли министърът на строителството, транспорта и инфраструктурата Горан Весич, но той обяви, че не се чувства виновен за трагедията в Нови Сад.
В периода 2020-2022 г. Томислав Момирович беше министър на строителството, транспорта и инфраструктура. През лятото тази година жп гарата в Нови Сад беше тържествено открита след мащабен ремонт. Според официалните власти ремонтът не е обхванал бетонната козирка.
/МИД/

Title Великобритания отказа да коментира съобщения, че Украйна е използвала крилати ракети „Сторм Шадоу“ срещу цели в Русия:
Великобритания отказа да коментира появилите се съобщения, че Украйна е използвала крилати ракети „Сторм Шадоу“ срещу цели на територията на Русия, предаде Ройтерс.
Говорител на британския премиер Киър Стармър заяви, че офисът му няма да коментира съобщения или оперативна информация.
Засега Украйна също не коментира съобщенията в медиите.
По-рано Блумбърг съобщи, че Украйна за първи път е изстреляла британски крилати ракети „Сторм Шадоу“ към територията на Русия, позовавайки се на анонимен западен официален служител.
Британското издание „Телеграф“ съобщи, че жители на село Марино в руската Курска област са намерили фрагменти от ракета „Сторм Шадоу“.
Великобритания преди е заявявала, че Украйна може да използва крилатите ракети в рамките на украинската територия. От няколко месец правителството в Киев полага усилия да издейства разрешение от САЩ за извършване на удари по военни цели на територията на Русия.
/ЛМ/

Title "Клъстер Тракия икономическа зона" и Политехническият университет на Шънчжън в Китай сключиха Меморандум за сътрудничество:
Меморандум за сътрудничество между сдружение "Клъстер Тракия икономическа зона" (КТИЗ) и Шънчжънският политехнически университет (Shenzhen Polytechnic University, SZPU) подписаха в Пекин Катя Стайкова, изпълнителен директор на КТИЗ и Юе Ли (LI Yue), вицепрезидент на китайското висше училище. За официализирането на партньорството съобщиха от КТИЗ. 
Двете страни сключиха споразумението по време на Китайската годишна конференция и изложение за международно образование (China Annual Conference & Expo for International Education - CACIE), която се проведе в началото на месец ноември тази година в Пекин. CACIE е едно от най-големите и водещи международни образователни събития в Азиатско-тихоокеанския регион, привличащо ключови влиятелни лица, професионалисти и практици от цял свят от 2000 г. насам.
Вече 10 години работим съвместно с Политехническия университет на Шънджън и дойде време да официализираме това партньорство, посочи Катя Стайкова и допълни, чр Българо-китайската асоциация за бизнес развитие е инициирал партньорството между Пловдив и 20-милионния Шънджън. 
"През 2015 г. нашият екип беше в основата на сключването на договори за партньорство на Шънчжънския политехнически университет с Пловдивския университет (ПУ) и Технически университет – София. След няколко месеца 15 студенти от Политехниката бяха на визита в нашите вузове - първата студентска група от Китай, която посещава Пловдив", припомни изпълнителният директор на КТИЗ.
През следващите години преподаватели и специалисти от китайското висше училище и Huawei проведоха обучения на студентите от Физико-технологичния факултет на ПУ по съвременни мобилни комуникации и технологии.
Политехниката на Шънджън произвежда висококвалифицирани кадри за всички високотехнологични компании в града, сред които са Huawei и автогиганта BYD. Според Катя Стайкова чрез подписания договор с Политехническия университет в Шънджън ще се засили обмена, сътрудничеството и организирането на съвместни събития и дейности между страните във всички сфери от взаимен интерес. 
"Ще се опитаме чрез Политехниката на Шънджън да инспирираме интерес в тези технологични компании да инвестират в България. Бихме искали също да си съдействаме при изграждането на нови модели за работа на бизнеса с образованието", коментира за БТА изпълнителният директор на КТИЗ. 
Тя допълни, че сдружението цели да постигне успешен обмен на студенти и преподаватели от Шънджънския политехнически университет. "В КТИЗ членуват почти всички български висши учебни заведения или са партньори. Надяваме се да създадем такъв обмен на преподаватели и студенти от Шънчжън. Надяваме се да привлечем китайски студенти, които да завършат тук, за да могат тези хора да получат европейска диплома и всъщност да комбинираме двете образования", каза още Катя Стайкова.
Създаден през 1993 г., Шънчжънският политехнически университет е считан за един от най-добрите университети в областта на професионалното образование в Китай. В момента разполага с 3 кампуса върху повече от 4500 акра и 1,1 милиона квадратни метра застроена площ.
Повече от 2800 преподаватели обучават над 30 000 редовни студенти в 18 факултети, предлагащи програми като механично и електроинженерство, икономика, мениджмънт, електронен бизнес, приложна химия и биологични технологии, строителство и екологично инженерство и други. 
/СЛС/

Title Испания ще легализира стотици хиляди мигранти без документи през следващите три години:
Испания ще легализира около 300 000 мигранти без документи годишно, започвайки от май следващата година. Процесът ще продължи до 2027 г., заяви министърът на приобщаването, социалната сигурност и миграцията Елма Саис Делгадo, цитирана от Асошиейтед прес.
Политиката има за цел да разшири обема на работната сила на страната със застаряващо население и да позволи на чужденците, живеещи в Испания без необходимите документи, да получат разрешителни за работа и пребиваване. Испания до голяма степен остава отворена за приемане на мигранти, въпреки че други европейски държави се стремят да затегнат контрола по границите си срещу незаконно преминаване и търсещите убежище.
Испания се нуждае от около 250 000 регистрирани чуждестранни работници годишно, за да поддържа социалната си държава, заяви министърът на миграцията Делгадо. Тя твърди, че политиката за легализация не е насочена само към "културното богатство и зачитането на човешките права, а и към благоденствието".
"Днес можем да кажем, че Испания е по-добра страна", каза Саис пред испанската национална телевизия (RTVE).
Испанският премиер Педро Санчес често описва миграционната политика на правителството си като средство за борба с ниската раждаемост в страната. През август Санчес посети три западноафрикански държави в опит да се справи с незаконната миграция към испанските Канарски острови, припомня АП.
Архипелагът край бреговете на Африка се разглежда от мнозина като път към континентална Европа, през който млади мъже от Мали, Сенегал, Мавритания и други страни, предприемат опасни морски пътувания, търсейки по-добри възможности за работа в чужбина или бягайки от насилието и политическата нестабилност у дома.
Новата политика, одобрена вчера от испанското правителство, опростява административните процедури за краткосрочни и дългосрочни визи и предоставя на мигрантите допълнителна защита на труда. 
От началото на годината до средата на ноември около 54 000 мигранти без документи са достигнали Испания по море или суша, според данни на испанското вътрешно министерство. Точният брой на чужденците, живеещи в Испания без документи, не е ясен.
Много незаконни мигранти изкарват прехраната си в Испания като берачи на плодове, болногледачи, шофьори, доставчици или други нископлатени, но важни работни места, от които често испанците не се интересуват, отбелязва още АП. Без правна защита те могат да бъдат податливи на експлоатация и злоупотреба. Елма Саис Делгадо казва, че новата политика ще помогне за предотвратяване на подобни злоупотреби и "ще послужи за борба с мафията, измамите и нарушаването на правата".
Икономиката на Испания е сред най-бързо растящите в Европейския съюз тази година, подкрепена отчасти от имиграцията и силното възстановяване на туризма след пандемията.
През 2023 г. Испания е издала 1,3 милиона визи на чужденци, според данни на правителството.
/ПГ/

Title Трябва да направим всичко възможно да не се отиде на избори с това правителство, каза Костадин Костадинов след срещи с БСП, ИТН и МЕЧ:
This is a modal window.
Beginning of dialog window. Escape will cancel and close the window.
End of dialog window.
Трябва да направим всичко възможно да не се отиде на избори с това правителство. Това обяви лидерът на „Възраждане“ Костадин Костадинов след проведените днес срещи с представителите на „БСП – Обединена левица“, „Има такъв“ (ИТН) и „Морал, единство, чест“ (МЕЧ) в парламента.
Костадинов посочи, че срещите са минали ползотворно. Той коментира, че този Министерски съвет действа като „момче за всичко на Пеевски“. 
/ТТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Вицепрезидентът Илияна Йотова се срещна с омбудсмана на Кралство Бахрейн Гада Хамид Хабиб:
Вицепрезидентът Илияна Йотова разговаря на „Дондуков“ 2 с омбудсмана на Кралство Бахрейн Гада Хамид Хабиб, която е в България по покана на Комисията за защита от дискриминация за подписване на Меморандум за сътрудничество. По време на срещата беше обсъден широк кръг от въпроси, касаещи човешки права – от правата на хората с увреждания през равенството между мъжете и жените до равния старт в живота за всяко дете.
„В днешния тревожен свят мисълта за хората, особено уязвимите групи, сякаш остава на заден план. На световно ниво се отбелязва регрес в защитата на човешките права. Сред основните причини за това е, че трудно намираме решения на множеството предизвикателства, пред които сме изправени“, посочи вицепрезидентът.
Илияна Йотова изтъкна, че България е държава пример за религиозна толерантност. „България е оазис в това отношение на фона на глобални конфликти, които нерядко са на религиозна основа“, заяви тя.
 
 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Оръжия и експлозиви са открити в апартамент в Атина, съобщи полицията:
Гръцката антитерористична полиция откри оръжия и експлозиви в апартамент в центъра на Атина, съобщиха днес силите на реда, седмици след като взрив в апартамент в гръцката столица уби мъж и рани жена, предаде Ройтерс.
Полицията е била уведомена за оръжията от собственика на апартамента. 
Доказателствата са отнесени в криминалистична лаборатория за анализ, каза служител на полицията.
Отделът за борба с тероризма проучва дали случаят е свързан с взривно устройство, което избухна, докато е било подготвянo в апартамент на 31 октомври. Отделът свързва инцидента с евентуално възобновяване на дейностите на група, действаща срещу властите.
От 70-те години на миналия век в Гърция имаше редица прояви на насилие, организирани от анархистки и леви групи и насочени срещу политици, полиция, съдии и дипломати. През последните години атаките намаляха.
Високопоставен държавен служител каза пред Ройтерс, че тайният склад с оръжия вероятно е бил старо скривалище на неактивна градска въоръжена група и може да не е пряко свързан с неотдавнашната бомбена експлозия.
Във връзка с по-ранния взрив досега четирима души са обвинени за създаване и участие в терористична група и незаконно притежание на експлозиви. Всички отхвърлиха обвиненията.
В понеделник полицията арестува  31-годишен мъж, чиито отпечатъци са намерени върху торба с оръжия в апартамента. Той ще отговоря по обвиненията в петък.
Тридесет и една годишен мъж и 30-годишна жена, живееща в Швейцария, също са задържани в очакване на съдебен процес. В ареста е и 33-годишната жена, която бе пострадала при взрива.
Все още не е известно каква е била целта на подготвяното взривно устройство.
Полицията е анализирала записи от камери за видеонаблюдение и смята, че групата, включително 36-годишният мъж, който загина, е планирала нападение в деня на експлозията.
/ВН/

Title Конкурс „Аз обичам да чета“ се състоя в Българското училище „Златен век“ в германския град Нюрнберг:
Конкурс „Аз обичам да чета“ се състоя в Българското училище „Златен век“ в германския град Нюрнберг. Това съобщават от просветното средище в своята страница във Фейсбук.
Победителка в конкурса стана третокласничката Габриела Георгиева. Тя получи като подарък книжка „Патиланско царство“, за да продължава да обича книгите и да чете, посочват от учебното заведение.
От образователното средище добавят, че всички участници са получили и грамоти.
Както БТА писа, обучението в Българско училище „Златен век“ в Нюрнберг е от предучилищна възраст до 12. клас. До четвърти клас включително се преподават само български език и литература. От пети до 12. клас се преподават български език и литература, география и история на България. Други предмети не са изучавани, защото се преподават в немските училища и не са включени в адаптираните програми на българското Министерство на образованието и науката за преподаване в чужбина.
/АГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Писателят Ричард Фланаган спечели британската награда за нехудожествена литература "Бейли Гифорд":
Австралийският писател Ричард Фланаган спечели британската награда за нехудожествена литература "Бейли Гифорд", предадоха Асошиейтед прес и ДПА.
Той е отличен за мемоарната си книга "Въпрос 7" (Question 7), която съчетава автобиография, семейна история и разказ на създаването на атомната бомба.
Наградата "Бейли Гифорд" е на стойност 50 000 британски лири (63 000 щатски долара).
Ричард Фланаган (63 г.)  стана първият автор, спечелил наградата и наградата „Букър“ за художествена литература, която взе през 2014 г. за „Тесният път към дълбокия север", който е посветен на преживяванията на баща му като затворник от Втората световна война в японската армия.
Директорът на наградата "Бейли Гифорд" Тоби Манди каза, че един и същи писател да спечели водещите британски награди за художествена и нехудожествена литература е "напълно безпрецедентно".
Творецът не присъства на церемонията в Лондон, за да получи лично отличието. Организаторите съобщиха, че той е на поход в дъждовните гори на Тасмания. Фланаган обаче е решил засега да отложи получаването на паричната премия, докато базираният във Великобритания спонсор на отличието не представи план за намаляване на "добива на изкопаеми горива, както и увеличаване на инвестициите във възобновяеми енергийни източници“, съобщи ДПА.
В надпреварата за "Бейли Гифорд" книгата на Фланаган победи петима други финалисти, сред които "Ядрена война: сценарий" на американската писателка Ани Якобсен, автобиографичната A Man of Two Faces: A Memoir, A History, A Memorial на носителя на наградата „Пулицър“ Виет Тан Нгуен, мемоарите на Салман Рушди "Нож: Медитации след опит за убийство".  
Наградата, основана през 1999 г., отличава англоезични книги по актуални събития, история, политика, наука, спорт, пътешествия, биографии, автобиографии и изкуства.
/ХТ/

Title Темата за миграцията и правото на убежище бе обсъдена на конференция на групата „Европа на суверенните нации“ в София:
Темата за миграцията и правото на убежище бе обсъдена във втория ден от конференцията на групата „Европа на суверенните нации“ в Европейския парламент, която се провежда в столичен хотел. На събитието присъстваха евродепутати, както и представители на „Възраждане“. Конференцията ще продължи и утре.
По темата в първия панел от форума днес говореха адвокат проф. Улрих Фосгерау от Германия и проф. Михаел Гайстлингер от Австрия. Те коментираха някои от принципите на правото за даване на убежище.
Според проф. Улрих Фосгерау, юрист, преподавател по конституционно и европейско право, миграционната криза е на такъв етап, че се изисква затваряне на границите и налагане на правилото за първата държава. Решението в момента е пълно затваряне на границите на Германия и силен контрол на външните граници, отбеляза той. Правното положение в Германия до момента е много ясно – искащите убежище, които са стигнали по суша до държавата, без значение откъде идват, трябва да бъде върнат още на границата, смята юристът.
По думите му това правно решение не противоречи на европейското право, където важи правото за оставане на търсещия убежище в първата държава, в която е влязъл. Той обясни, че тенденцията е отговорността на първата държава да се прехвърля върху тази държава, в която искащият убежище подава молбата си.
Експертът каза, че терминът за търсещия убежище е привнесен чуждестранен термин. Той посочи, че в по-предишни години в германската конституция право на убежище не се е отнасяло за широк кръг приети мигранти, а само за граждани на бившите тоталитарни държави като послание от западните държави за подкрепа на политически преследвани лица. По думите му в Германия се осъзнава проблемът с нелегалната миграция.
Проф. Михаел Гайстлингер, професор по Международно и сравнително и право, посочи, че въпросът с миграцията и осигуряването на убежище е много важен. Законната миграция на територията на Европейския съюз е много малка част, смята проф. Гайстлингер. Той посочи, че всичко останало е продукт на неуспешна политика по отношение на правото на убежище. 
Проф. Гайстлингер представи предложение за сключване на споразумения с работници от държави, които не са членове на ЕС. Той каза, че в тези споразумения може да се опише колко работници от кои държави и с какъв профил са възможни. Също така в споразуменията може да има максимален срок на продължителност на престой на служителя. Европейските институции трябва да направят анализ и кои са предпочитаните държави, от които може да се изпратят работници. 
Тези споразумения за набиране на служители трябва да спазват правата на човека, категоричен бе проф. Гайстлингер. Според него при един такъв договор трябва да се запише може ли да се изключи правото да се предоставят социални услуги, както и че лицето може да бъде принудително върнато обратно в страната си, ако не изпълнява законите на държавата, в която се намира. 
Всички тези отклонения трябва да бъдат включени в промяна на европейското законодателство по отношение на миграцията и правото на убежище, каза проф. Гайстлингер. 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Министерство на земеделието и храните: Министър Тахов връчи отличието „Агробизнесмен на България“ за 2024 година:
„Сектор Земеделие е гръбнакът на българската икономика. С упорития си труд, страстта и усилията в работата си, фермерите и агробизнесмените се превърнаха в пример за професионализъм, отдаденост и новаторство. Те са двигателят на положителната промяна, която виждаме в българското земеделие и благодарение на техните усилия, родната продукция печели доверие и уважение на пазарите у нас и в чужбина. Вашата неуморна работа не остава незабелязана – тя ни вдъхновява и показва, че с ангажираност и партньорство можем всички заедно да градим модерно и устойчиво земеделие в България. Вашите ръце и вашата визия осигуряват храна на нашите семейства, създават заетост и утвърждават традициите на българското село, като същевременно утъпкват пътя към иновации и устойчиво развитие. Във време на глобални предизвикателства и климатични промени, вашата роля е по-важна от всякога“. Това каза министърът на земеделието и храните д-р Георги Тахов при връчването на приза „Агробизнесмен на България“ за 2024 г. 
Министър Тахов посочи, че темата за напояването е сред първостепенните задачи на неговия екип. „Към момента е приключила реконструкцията и модернизацията с европейски средства на 5 канала на „Напоителни системи“ ЕАД и продължава работата по още 18 обекта.  Общата стойност на инвестицията е над 100 млн. лв. До няколко седмици ще бъде отворен и нов прием по Стратегическия план за развитие на земеделието и селските райони в сферата на напояването за над 100 млн. евро“, каза още той. По думите му, са изготвени количествено-стойности сметки и от страна на Министерството е изразено желание към националния бюджет да бъдат отпуснати в бюджетна рамка 2024-2028 г. 1,200 млрд. лв. „По този начин се ангажираме, че ще увеличим площите за напояване с около 2 млн. дка“, уточни министърът. 
Той информира присъстващите в залата за стартиралите първи приеми по три от интервенциите от Втори стълб на Стратегическия план, чийто общ бюджет възлиза на 274 млн. лв. и посочи, че в момента тече прием на проектни предложения за подпомагане на млади земеделски стопани, а през следващите дни стартира набирането на предложения за подкрепа на малки и нови земеделски стопани. Министър Тахов подчерта, че за първи път у нас се прилага интервенция за подпомагане на нови стопани, които досега не са развивали земеделска дейност. Мярката е насочена към възрастова група над 41 години, а целта е да се подпомогнат структурните промени в сектора и неговото устойчиво развитие чрез привлече на нови земеделски производители. 
Министър Тахов връчи приза „Агробизнесмен на България“ за 2024 г. на Рени Славова, собственик на бутикова изба „Зеланос“ в сунгурларското село Славянци. Отличието се връчва ежегодно по инициатива на вестник „Български фермер“ и е за принос към българското земеделие. Получателят на високото отличие е потомствен агроном и е земеделски производител от 1993 г., като стартира с отглеждане на лозя и овошки. През 2014 г. реализира мечтата си за създаване на собствена винарна, като днес тя и семейството ѝ се грижат за 700 дка лозя. Гроздето се бере и сортира изцяло на ръка, като се произвеждат вина от сортовете: шардоне, каберне фран, сира, мискет, пино ноар, пино гри и совиньон блан. Продукцията на винарната е позната не само на българските ценители, но е добре приета и в Япония, където основно е насочен износът на компанията. В церемонията по връчването на наградите в общо 9 категории за принос към развитието на земеделския сектор, участие взе и изпълнителният директор на Държавен фонд „Земеделие“ Ива Иванова. Присъстваха много представители на земеделската общност, сред които и един от доайените - Димитър Катранджиев, носител на приза за 1998 г., както и издателят на група „24 часа“ Венелина Гочева, и главният редактор на вестник „Български фермер“ Тихомир Тончев.
В категория „Местна инициативна група“ беше отличено Сдружение „МИГ – Троян Априлци, Угърчин“. За „Инвестиция с кауза“ беше отличена  „Деликатес Житница“. Призът за  „Агроиновация“ получи KWS MAIA. За „Животновъд“ беше отличен Петър Козарев, а за „Биопроизводител“ – Павел Желязков. Тодор Донков, докторант по програма „Овощарство“ на Аграрен университет-Пловдив е „Агроотличник 2024 г.“ за участието му в проекти и за практически опит. Радослав Танева получи приза за „Млад агробизнесмен“. 
 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Подменят водопроводната мрежа в голям жилищен квартал в Ямбол:
"Водоснабяване и канализация" (ВиК) Ямбол стартира дейности по подмяна на водопроводи в района на един от най-големите жилищни комплекси в града - "Златен рог". Проектът е част от инвестиционната програма на дружеството и се финансира от собствения бюджет с близо 575 000 лева, съобщават от там.
Както БТА писа, проектът предвижда подмяна и реконструкция на съществуващата водопроводна мрежа и водопроводните отклонения в район, очертан от улиците "Дружба", "Българка", "Мир" и крайречния булевард. В обхвата на обекта влиза и участък от ул. "Българка" – между ул. "Мир" и ул. "Дружба.
Новопроектираното трасе е с обща дължина 1232,80 метра и ще се изпълни с полиетиленови тръби с висока плътност, посочват от ВиК - Ямбол. Целта е подмяна на остарелите стоманени и етернитови тръби, ограничаване риска от аварии и гарантиране на нормално водоподаване.
В момента се работи по всички водопроводни отклонения към жилищните блокове в района - от бл. 28 до бл. 36 включително, както и към ниските постройки около тях. Предстои да се пристъпи към подмяна на водопроводните отклонения и на еднофамилните къщи в участъка, както и към полагане на нов магистрален водопровод, допълват от дружеството.
Изпълнението на проекта е поверено на външна фирма след проведена процедура по Закона за обществените поръчки. Очаква се дейностите да приключат през май 2025 г., посочват още от ВиК – Ямбол.
/СЛС/

Title Нова законодателна реформа на ЕС в областта на промишления дизайн влиза в сила, съобщи Патентото ведомство на България:
Пакетът за законодателна реформа на Европейския съюз (ЕС) в областта на промишления дизайн е публикуван в Официалния вестник на ЕС, съобщиха от Патентното ведомство на България.
Законодателните изменения, публикувани на 18 ноември, включват преработената Директива (ЕС) 2024/2823 на Европейския парламент и на Съвета от 23 октомври 2024 г. за правната закрила на промишлените дизайни и Регламент (ЕС) 2024/2822 на Европейския парламент и на Съвета от 23 октомври 2024 г.  за изменение на промишлените дизайни на Общността. С новите разпоредби се модернизира законодателството в областта на дизайна, което съществува от две десетилетия, за да отговори на предизвикателствата, породени от виртуалния свят, като същевременно се хармонизират разпоредбите на национално и европейско равнище.
Основните промени изясняват и разширяват определенията за "дизайн" и "продукт", като същевременно уточняват изискванията за видимост и обхвата на закрилата. Законодателният пакет превръща "клаузата за поправка" в постоянна разпоредба, която предоставя на притежателите на дизайни допълнителни права. Реформата също така актуализира таксите и структурата на таксите за регистрация на дизайни.
Адаптиране на европейския дизайн към напредъка на технологиите
Процесът на преразглеждане започна през 2014 г., когато Европейската комисия започна оценка на функционирането на системата за дизайни. Въпреки че цялостната оценка беше положителна, Комисията установи, че някои части са остарели, главно поради технологичния напредък, който промени начина, по който се създават, представят и възпроизвеждат дизайни.
След това пакетът за реформа на дизайна на ЕС премина през обикновената законодателна процедура, включваща тристранни преговори между Комисията, Парламента и Съвета. Институциите постигнаха компромис през декември 2023 г., а окончателното одобрение от Съвета и Парламента се състоя в началото на 2024 г.
Ролята на Службата на ЕС за интелектуална собственост (EUIPO)
Като агенция на ЕС, отговаряща за закрилата на промишлени дизайни, EUIPO подкрепя Европейската комисия в усилията за модернизиране на системата за промишлени дизайни. Сега Службата ще въведе промените, внесени от реформата, в ежедневната си дейност.
Модернизираните ИТ системи, както и актуализираните образци и формуляри ще осигурят по-рационализирана, модерна и достъпна правна рамка за закрила на дизайна в ЕС. Службата също така актуализира своите насоки, за да се съобрази с промените, въведени от правната реформа.
Следващите стъпки
Преработената директива ще влезе в сила на 8 декември 2024 г. (20 дни след публикуването ѝ в Официален вестник на ЕС). Държавите членки ще разполагат с 36 месеца, за да я транспонират в националното си законодателство.
Регламентът за изменение също ще влезе в сила на 8 декември 2024 г. (20 дни след публикуването му), но прилагането му ще бъде поетапно. Повечето изменения ще влязат в сила четири месеца след влизането му в сила (фаза I), докато разпоредбите, изискващи доразвиване чрез вторично законодателство (регламенти за изпълнение и делегирани регламенти), ще влязат в сила след 18 месеца (фаза II).
EUIPO е готова да окаже подкрепа на Комисията и ведомствата за интелектуална собственост на държавите членки, за да се гарантира, че европейската система за промишлени дизайни е напълно модернизирана, за да отговаря на нуждите на потребителите.
/СЛС/

Title Бургаският апелативен съд остави в ареста мъж от Ямбол, обвинен в убийство на майка си:
Бургаският апелативен съд остави в ареста мъж от Ямбол, обвинен в убийство на майка си. Апелативните магистрати потвърждават за втори път постановената от Окръжен съд – Ямбол най-тежка мярка за неотклонение „задържане под стража“, съобщават от въззивната инстанция.
Мъжът с инициали Д. М. е привлечен  към наказателна отговорност за това, че около 09:30 часа на 4 юли тази година, в жилище на ул. „Полковник Бакланов“ в Ямбол умишлено е умъртвил майка си, чрез нанасяне на множество удари по главата и тялото ѝ. 
Обвиняемият за втори път обжалва мярката за неотклонение. Апелативният съдебен състав отхвърля доводите на защитата за наличие на причини от здравословен характер за изменение на мярката в по-лека. Определението е окончателно, посочват от съда.
За престъплението законът предвижда от 15 до 20 години лишаване от свобода, доживотен затвор или доживотен затвор без право на замяна. Заради тежестта на деянието има реална опасност обвиняемият да се укрие или да извърши друго престъпление, посочва още съдът в мотивите си.
/ТТ/

Title Защитникът на Рома Матс Хумелс се лекува в Германия и все още не е тренирал под ръководството на Клаудио Раниери:
Германският защитник Матс Хумелс е в родината си, където лекува треска и не е тренирал под ръководството на новия наставник Клаудио Раниери, на фона на съмненията около бъдещето му в италианската столица след януари догодина, съобщава вестник Corriere dello Sport.
35-годишният футболист изигра само 23 минути общо за Рома от присъединяването си към отбора като свободен агент през септември.
Договорът на Хумелс с италианския клуб е до юни 2025 година.
При условия, че продължи да получава малко игрово време, германецът може да поиска да напусне тима и да се завърне в Бундеслигата още през януарския трансферен прозорец.
/КМ/

Title ОДМВР – Търговище: Петокласници от Детското полицейско управление гостуваха в РУ-Търговище:
-        Децата проведоха интересен и непринуден разговор с полицейските инспектори за футболното хулиганство, агресията, злоумишлените телефонни обаждания и евакуацията при кризисни ситуации - 
16 петокласници от II СУ“Проф. Никола Маринов“ в гр. Търговище – доброволци в Детското полицейско управление, и класният им ръководител Галина Петрова днес гостуваха в РУ-Търговище. Техни домакини бяха полицейски инспектор Валентин Величков и младши полицейски инспектор Александър Миланов от сектор “Охранителна полиция“ в управлението. 
Домакините предложиха на малките приятели на полицията да обсъдят няколко актуални теми, които представляват определен интерес за тяхната възрастова група. Разговорът започна с негативните проявления на криворазбраната подкрепа за любимия отбор на фенове-ултраси, най-вече – по футболните терени. Инсп. Величков разказа на децата за прояви, които не се толерират по стадионите – грубо и агресивно поведение, употреба на алкохол, обиди към противниковия отбор и негови привърженици, хвърляне на бутилки и други предмети по терена, и изтъкна, че е недопустимо внасяне в стадиона на ножове или други остри предмети. Той разясни и ролята на униформените полицейски служители при охраната на футболни срещи, изразяваща се в опазване на сигурността на гражданите и осигуряване на добър обществен ред по време на спортното събитие, и изтъкна, че в тези си усилия те са подпомогнати и от т.нар. стюарди, с които по-големите фенски общности разполагат.  
Друга тема, провокирала детския интерес по време на пребиваването им в полицейското управление днес, бе за злоумишлените анонимни телефонни обаждания, чиито автори нерядко са ученици. Бе обсъдена каква следва да е реакцията им съгласно изготвения в конкретното учебно заведение план за евакуация в случай, че бъде получен сигнал за поставено в училището им взривно устройство. Бе изтъкното, че евакуирането трябва да се извърши спокойно и без паника. На петокласниците недвусмислено бе препоръчано да не се изкушават от екстравагантни идеи за подобни „сигнали“, защото авторите на тези обаждания в почти 100 % от случаите биват установявани от органите на реда.
Неусетно разговорът се пренесе и върху извършваните у нас най-често по отношение на хора от третата възраст телефонни измами. Учениците се оказаха доста информирани по темата, а един от тях разказа как преди време такова обаждане получила и баба му, но не се поддала на внушенията….Децата бяха посъветвани да говорят с възрастните си роднини никога и по никакъв повод да не предоставят пари или накити на непознати им хора, независимо за какви се представят те – полицаи, адвокати, лекари, представители на други държавни институции…Друг доброволец от Детското управление пък разказа как веднъж по време на разходка видял жена във видимо недобро здравословно състояние, и се обадил за помощ на тел. 112.  И получи поздравленията на домакините за адекватната си реакция.
Занятието завърши  приетата с възторг от петокласниците  новина, че в следващото му издание им предстои да се запознаят с полицейското куче. 
Дългосрочната националната превантивна програма „Детско полицейско управление“, стартирала през 2016 г. по инициатива на МВР, в област Търговище се осъществява и в другите две районни управления в състава на областната дирекция – в РУ-Попово и РУ-Омуртаг. 
 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title В Червен Бряг 88 участници се записаха в рецитаторски конкурс:
За участие в регионалния рецитаторски конкурс "За него - Живота...", организиран от Народно читалище „Никола Йонков Вапцаров – 1908“ в Червен бряг се записаха 88 участници, съобщи за БТА заместник-кметът на Общината и председател на журито на конкурса Нина Коцева.
Конкурсът по стихове на поета е в два раздела: индивидуален и групов. Индивидуалните изпълнители ще бъдат 61. При груповите заявка за участие са подали осем групи с общо 26 рецитатори. Заявена е и една презентация, която по регламент трябва да е до 10 минути.
Наградите, които журито ще присъди във всеки раздел са: дипломи, медали и плакет за институцията, която участниците представляват. Критериите за оценка ще бъдат: правилно наизустен текст, ясна дикция, артистичност и оригинален подход при представяне на избраното произведение или текст.
Конкурсът е на 25 ноември, като това ще бъде 16-ото му издание. 
/ХТ/

Title Концесионер ще възстанови пустеещото езерото в парк "Кенана" с инвестиция от над един милион лева, съобщи кметът на Хасково:
Инвестиция за над 1 млн.лв. ще направи концесионерът, спечелил конкурса за реконструкция на  пустеещото от десетилетия езеро в зеленото сърце на Хасково – лесопарк "Кенана", съобщи кметът на града Станислав Дечев на брифинг днес.
Решението за отдаването на концесия на обекта за срок от 35 години беше взето на сесия на Общинския съвет тази година, припомни кметът.
В близкото минало езерото и мястото около него бяха сред любимите зони за отдих и забавление на местните хора, но с времето те бяха запуснатои а езерото остана в безводие.
След приключване на процедурите по отдаване на концесия, за стопанисването на района е подписан договор с хасковската фирма "Ариаман", каза кметът на областния център. Станислав Дечев посочи, че при разработване на идейния проект за възстановяването на самото езеро и промяната на терена около него, фирмата е спазила основно изискване, поставено от администрацията – дърветата в района да се запазят до максимум и изсичане да има само в крайна нужда.
В езерото отново ще има лодки, през средата му ще бъде възстановен за преминаване мостът, около терена в зоната до язовир Сивата вода, в естествената горска среда на парк "Кенана" ще бъде изграден кът за игра децата, а също за тях и кино на открито. Ще има и обособена зона за йога. На места, съобразено отново с екосредата, ще бъдат поставени и дървени преместваеми обекти, в които ще бъдат предлагани напитки и храна за посетителите в района.
"Надявам се съвсем скоро отново хасковлии да се радват на това прекрасно място сред природа и да имат възможност да се забавляват тук", посочи кметът Станислав Дечев.
Предстои издаването на Акт 2, който ще позволи започването на същинските строителни дейности за изграждането на нова конструкция на коритото на езерото. Това ще се случи до два месеца, а в последващия период от 11 месеца трябва да бъде приключен и целия обект. Кметът уточни, че годишното фирмата ще изплаща по концесията на Община Хасково 7 800 лева без ДДС.
/СЛС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Социални работници и психолози от Търговище се обучаваха за работа с извършители на домашно насилие:
Социални работници и психолози от Търговище се обучаваха за работа с извършители на домашно насилие. В рамките на два дни целият екип на Асоциация „НАЯ“ в Търговище - психолози, социални работници и административен персонал, тренираха прилагане на нови процедури и инструменти, които покриват европейските стандарти за Програми за извършители. Събитието е финансирано от Европейската мрежа за работа с извършители на домашно насилие (WWP EN) и Европейската комисия, съобщиха от организацията.
Това е финален етап от пилотното тестване на европейските стандарти в България, в което страната ни се представлява от търговищката асоциация, каза Нина Николова от екипа на организацията. В изминалите седем месеца практиката на „НАЯ“ за работа с извършители на домашно насилие беше оценявана  от двама международни експерти. Всеки момент се очаква окончателния доклад от тази проверка. Последва пълен преглед и актуализация на съществуващите процедури и правила и обучение на персонала как да ги прилага, за да се гарантира сигурността на пострадалите от домашно насилие и да се предотвратят нови посегателства срещу тях.
„Нашата програма за извършители на домашно насилие успешно тества процеса на сертифициране на европейско ниво. Освен престиж, за нас това беше шанс да направим пълен преглед на нашата работа от десет години, с нейните добри практики, постижения, но и недостатъци. Вътре в организацията започнахме много сериозни дебати по усъвършенстване на подходите към клиентите в търсенето на по-голяма ефективност и промяна в тяхното поведение“, мотивира важността на проекта неговият ръководител Светла Сивчева.  
В рамките на проведеното обучение професионалистите от „НАЯ“ работиха по мотивирането на недоброволните клиенти, каквито са всички извършители на домашно насилие в Програмата, да осъзнаят и коригират поведението си. Разгледани бяха някои от основните причини за насилието над жени и различни техники за преодоляване на съпротивите на извършителите.
/ТНП/

Title Иван Кондов потвърди подкрепата на България за политиката на разширяване на ЕС при спазване на принципа на собствените заслуги:
Служебният министър на външните работи Иван Кондов отново потвърди силната подкрепа на България за политиката на разширяване на Европейския съюз (ЕС) при спазване на принципа на собствените заслуги, съобщиха от Министерството на външните работи (МВнР). Това стана по време на срещата на министрите на външните работи на държавите членки на Централноевропейската инициатива (ЦЕИ), която се проведе днес в Тирана.
Дискусията бе фокусирана върху ролята на ЦЕИ в регионалното сътрудничество, процеса на европейска интеграция на страните кандидатки за членство в ЕС, подкрепата за Украйна, както и настоящите предизвикателства пред региона на Централна Европа. 
Иван Кондов отправи три ключови послания, сред които важността на активното и приобщаващо регионално сътрудничество и добросъседски отношения, както и на подобряването на свързаността в рамките на ЦЕИ и прилежащите региони. Отправен бе призив за напредък в изграждане на Коридор VIII, който е жизненоважен за повишаване на регионалната свързаност, икономическата интеграция и сигурността, допълват от МВнР.
Служебният министър постави силен акцент върху последователната и непоколебима подкрепа на България за Украйна във всички измерения. Потвърдена бе готовност за подкрепа и на следвоенното възстановяване на Украйна, както двустранно, така и в съответствие с целите на Украйна за интеграция в ЕС.
България ще продължи активно да подкрепя европейската перспектива на всички страни кандидатки и да ги насърчава към напредък в ключови области като върховенство на закона, добросъседски отношения, защита на правата на човека и пълното присъединяване към позициите и решенията в рамките на Общата външна политика и политика за сигурност на ЕС, каза още Иван Кондов. 
Той оцени високо приноса на Албанското председателство на ЦЕИ в развитието на регионалния политически диалог. 
Министър Кондов отправи благодарност за работата на настоящия Генерален секретар на ЦЕИ г-н Роберто Антонионе, чийто мандат изтича в края на годината и пожела успех на следващия Генерален секретар г-н Франко Дал Мас.
Република Сърбия ще поеме председателството на ЦЕИ през 2025 г., допълват от външното ведомство. 
В края на септември министър Иван Кондов взе участие в Ню Йорк в неформалната закуска на министрите на външните работи на държавите членки на Централноевропейската инициатива, която беше домакинствана от албанското председателство на формата. 
/ТТ/

Title Вердер Бремен организира бенефис на бившия си футболист Диего:
Германският футболен клуб Вердер Бремен организира бенефисен мач за бившия си полузащитник Диего на 22 март, се казва в изявление на клуба от Бундеслигата.
Диего ще селектира състав с легенди на Вердер Бремен и друг със световни футболни величия, които да се изправят един срещу друг на "Везерщадион".
"Вердер и Бремен винаги са били толкова специални за мен. Имах три страхотни години тук. Дължа толкова много на клуба и феновете за просто невероятното време, което прекарах тук, където се чувствах толкова обичан", каза бразилецът, цитиран от ДПА.
"За мен този бенефисен мач ще сложи край на тази глава от живота ми и съм толкова щастлив, че мога да го играя пред тези фенове и на този стадион отново“, добави той.
Диего изигра 132 мача за Бремен между 2006 и 2009 г., като вкара 54 гола и спечели Купата на Германия през 2009 г.
Той ще бъде помнен от феновете на Бундеслигата с неговия гол от над 60 метра срещу Алемания Аахен през 2007 г.
"Това беше най-добрият гол в моята кариера. Може би ще успея да повторя трика през март, ако моите съотборници и противници ми дадат шанс", пошегува се Диего.
Диего напусна Бремен, за да се присъедини към Ювентус през 2009 г. В Бундеслигата той също игра във Волфсбург. За последно той игра за Фламенго в Бразилия от 2016 до 2023 г., преди да прекрати кариерата си.
/МД/

Title Рени Славова oт бутиковата изба "Зеланос" получи приза "Агробизнесмен на България 2024":
За 33-и път вестник "Български фермер" връчи приза "Агробизнесмен на България". Церемонията по награждаването се проведе в столичния хотел "Хилтън".
Служебният министър на земеделието и храните Георги Тахов отново подчерта, че земеделският сектор е гръбнакът на българската икономика. "Всички вие осигурявате прехраната на нашите семейства, осигуряват и една стабилна трудова заетост, като не на последно място, успявате да запазите традициите в сектора на земеделието и на селското стопанство, които са много силни в нашето общество. В съчетание с иновациите, към днешна дата те наистина придават устойчивост на сектора", посочи Тахов.
Той отбеляза, че е приключила реконструкцията и модернизацията на канали на "Напоителни системи" в размер на над 100 млн. лева европейски средства и разкри, че предстои до няколко дни да открият нов прием по Стратегическия план, който ще бъде отново в сферата на напояването за над 100 млн. евро. По думите на Тахов след изчисленията на ресорното министерство, е поискал в националния бюджет да бъдат отпуснати в бюджетна рамка 2024-2028 г. 1,2 млрд. лева, чрез които да е възможно увеличаване на площите с напояване с около 2 млн. декара.
Аграрният министър припомни, че в началото на седмицата е бил отворен и прием за подпомагане на млади фермери по Стратегическия план за развитие на земеделието и селските райони с бюджет в размер на над 176 млн. лева. Той допълни, че предстои до няколко дни да отворят също прием за малки и за нови земеделски стопани Искаме да върнем интереса към земеделския бизнес като цяло, което да допринесе за преструктурирането на сектора, коментира Тахов.
Отличията в категориите "Агробизнесмен на България" бяха девет.
Първото от тях, за Местна инициативна група (МИГ), отиде при Сдружение "МИГ – Троян Априлци, Угърчин", регистрирана през 2008 г. с участието на 71 физически и юридически лица - представители на публичния, стопанския и неправителествения сектор. Днес тя развива дейността си на територията на всички населени места в трите общини в Ловешка област. Основните дейности на сдружението са насочени към разнообразяване на икономическите дейности в селските райони чрез развитието на услуги за населението и бизнеса, осигуряване на възможности за заетост, подобряване качеството на живот, цялостно и хармонично развитие на хората, които живеят в селата и малките населени места. През сегашния програмен период са реализирани над 60 проекта, като основните бенефициенти са микро, малки и средни предприятия, земеделски производители, занаятчии, неправителствени организации и общини. Целта на сдружението е чрез инвестиции в много на брой малки проекти да задържи хората по родните им места и да забави процесите на обезлюдяване.
За "Инвестиция с кауза" беше избрана компанията "Деликатес Житница", която вече близо 30 години се грижи за вкуса и качество в производството на колбаси. Важна част от тяхното развитие като марка са също инициативите и каузите, които са подкрепяли и подкрепят, в областта на образованието, социалната политика и редица културно-масови събития и фестивали за подрастващи. От "Деликатес Житница" обръщат сериозно внимание на устойчивото ESG развитие с отговорност към околната среда, служителите и обществото.
В категорията "Агроиновация" отличието бе присъдено на KWS MAIA – световна иновация от "КВС" (KWS), която тази година стартира от България. KWS MAIA е база данни, свързани с агрономическия аспект – за най-популярните култури, за най-добрите практики, които са научно доказани и отразяват последните тенденции в отглеждането на растения. От платформата земеделците могат да очакват препоръки за технологии и практики. При KWS MAIA няма свободен достъп до интернет – отговорите са от наличната информация в базата.
Дигиталният асистент KWS MAIA бе отличен с най-високата награда в Конкурса за иновации – плакет и диплом, в раздела "Технологии за растениевъдството" на изложението АГРА 2024.
Управителят на "КВС България" Петко Василев подчерта, че в тези трудни времена за земеделието без иновации никой няма шанс да успее.
За животновъд беше избран Петър Козарев, който отглежда около 1100 кози в габровското село Дамяново. Животните са от породата Френска алпийска, създадена специално за интензивно оборно производство на мляко. В стопанството добиват мляко през цялата година. Също така разполагат с хидропонна система, която произвежда 3,5 тона кълнове на ден – 60 процента от менюто на козите. От две години в изхранването на животните помага автономен робот, така отчасти компенсират недостига на работна ръка.
Изпълнителният директор на Държавен фонд "Земеделие" Ива Иванова, която връчи отличието, отбеляза, че Спасов е бенефициер на Програмата за развитие на селските райони (ПРСР), както и кандидат и бенефициер по директните плащания.
Управителят на козефермата Тодор Спасов каза, че се трудят много усърдно, за да се възроди един позабравен сектор от животновъдството у нас – козевъдството.
За биопроизводител отличен бе Павел Желязков, съосновател на фирмата "100 процента Био", която произвежда биоплодове и сокове с минимален отпечатък върху околната среда, без добавени захари, консерванти и оцветители. Желязков разполага с около 800 дка трайни насаждения в селата край Кюстендил, където отглежда ябълки череши, сливи, вишни, орехи, малини, арония.
Компанията в която Павел е съдружник с Христо Близнаков, започва дейност през 2014 г. През 2022 г. отваря цех за преработка с капацитет 2000 тона годишно, а неотдавна пуска цех за сушене и замразяване на плодове и зеленчуци с капацитет 500 тона на година. 
Желязков каза, че сам е доказателство за това, че за 15 години един човек, който няма общо с земеделието, може да създаде нещо значимо.
В категорията "Принос за развитието на земеделието" бе избран проф. Д-р  Димитър Домозетов, който към днешна дата консултира овощари в цялата страна и се грижи за 560 декара собствени градини с ябълки, круши, сливи и череши. Създал е над 100 хил. дка насаждения в България, Македония, Сърбия и Китай.
Проф. Домозетов каза, че все още се учи и пожелава на младите също да се учат.
В новата категория "Агроотличник 2024 г.", чиято цел е да отличава за високи постижения в науката и практиката и да насърчава идващото ново поколение в земеделието и агробизнеса, наградата отиде при Тодор Донков, докторант по програма "Овощарство" на Аграрен университет – Пловдив. Той води производствената и учебна практика на студенти в Аграрния университет. След завършване на докторантурата планира да съчетава науката и практиката. Има амбицията да създаде семейно стопанство, което да бъде съобразено със съвременните тенденции в овощарството. 
проф. Димитър Греков, бивш министър на земеделието и бивш ректор на Аграрния университет в Пловдив, който връчи отличието, заяви, че инвестициите в младите хора е една от най- . ще победят с ум, разум и нови технологии
Млад агробизнесмен стана Радослав Танев, който отглежда орехи в над 200 декара градини край Чирпан. Членува в Националната асоциация на производителите и преработватели на черупкови плодове (НАППЧП) и е ангажиран с каузата да информира, но и да черпи опит от колегите в бранша, затова създава група във Фейсбук, която им служи като платформа.
За финал министър Тахов връчи приза "Агробизнесмен на България 2024" на Рени Славова, която държи бутиковата изба "Зеланос" в сунгурларското село Славянци. Тя е потомствен агроном и земеделски производител и със семейството си се грижи за 700 дка лозя. Винарната е голямата ѝ мечта, която тя осъществява през 2014 г., а земеделски производител е още от 1993 г., когато започва отглеждането на лозя и овошки. Сортовете, от които произвеждат вината, са Шардоне, Каберне фран, Сира, Мискет, Пино ноар, Пино гри и Совиньон блан. Гроздето се бере и сортира изцяло на ръка, както се прави в реномираните френски шата.
Досега  избата "Зеланос" е завоювала много медали на престижни изложения у нас, в Германия и Великобритания. Продава както на българския пазар, така и в Япония, Белгия и други държави.
Славова заяви, че агробизнесът и в частност винарството за нея не са просто професия, а смисъл, страст и кауза. Тя призова да продължават да доказват, че българският агробизнес и винарство имат не само силни традиции, но и бъдеще.
Специална награда на ветераните носители на приза "Агробизнесмен на България" връчи на тазгодишния носител един от първите арендатори в Добруджа и носител на приза "Агробизнесмен на България" за 1998 г. Димитър Катранджиев.
/СЛС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Норвежкият биатлонист Йоханес Тингнес Бо призна, че ще прекрати кариерата си в края на сезон 2025-2026:
Звездата на норвежкия биатлон Йоханес Тингнес Бо заяви, че ще прекрати успешната си кариера в края на сезон 2025-2026, чийто връх ще бъдат Олимпийските игри в Милано и Кортина, съобщи ДПА.
Бо заяви за подкаста Extrarunde, че планира да спечели колкото е възможно повече състезания и титли през следващите два сезона, като тази кампания ще започне на 30 ноември.
"Няма да продължа след 2026. Независимо дали имам пет, шест или седем глобуса или 85, 90 или 100 победи. Датата е фиксирана, така че трябва да постигна всичко, което е възможно, дотогава", каза норвежецът.
Бо е спечелил 76 състезания за Световната купа, като само сънародникът му Оле Ейнар Бьорндален е пред него с 93 победи в спорта, като е спечелил пет пъти Световната купа. Той може да подобри и актива си от пет златни, два сребърни и един бронзов от Олимпийски игри в Милано и Кортина д'Ампецо в началото на 2026.
"Когато остаряваш, това е голяма мотивация. Да спечелиш възможно най-много победи е мечтата на всеки състезател. Биатлонът отнема голяма част от енергията за мен, семейството и най-вече за жена ми", казва той. Бо призна, че иска да прекарва повече време със съпругата си и двете си деца след края на кариерата си.  
 
/ХБ/

Title Община Варна: Обсъждат реконструкция на кръстовището на бул. „Сливница“ и ул. „Андрей Сахаров“:
Бъдеща реконструкция на кръстовището на бул. „Сливница“ и ул. „Андрей Сахаров“, която да облекчи трафика в района, бе обсъдена днес на среща на кмета Благомир Коцев и зам.-кмета по сигурността и обществения ред Илия Коев със собственика на Гранд Мол Офер Миретцки и директора Иво Генов.
Според участниците в срещата, промените в организацията на движението се налагат заради многократно засиления трафик в района през последните години. Причина за това е наличието на няколко училища, нови жилищни кооперации, както и два големи медицински центъра. В непосредствена близост до кръстовището е и теренът, на който се планира изграждането на новата Математическа гимназия в града. Вследствие на интензивното развитие в тази част на града се търсят и дългосрочни решения.
От търговския център предлагат на кръстовището на ул. „Андрей Сахаров“ с бул. „Сливница“ да бъде изграден изход (ръкав) за директен завой надясно без преминаване през светофара. Така ще се облекчи и движението направо по продължението на бул. „Андрей Сахаров“. Имотът, върху който може да се изгради ръкавът, е общински и в момента се ползва за паркинг. Друга предложена възможност е да се възстанови старият изход от гробищния парк в локалното платно и да се изгради нов вход към него откъм бул. „Владислав Варненчик“.
Всички идеи и по-нататъшни действия ще бъдат съгласувани с органите на „Пътна полиция“ и останалите заинтересовани институции. Те ще продължат да се обсъждат и в Общинската комисия по безопасност на движението по пътищата, в която участват представители на всички институции, имащи отношение към пътната безопасност.
 
 
 
/ВМ/

Title В Молдова планират внос на автобуси от Варна за българската общност:
Правителството на Молдова разглежда проектозакон за освобождаване от данъци и митнически такси при вноса на пет автобуса марка „Mercedes“, предназначени за българската общност в страната. Инициативата е внесена в парламента от депутата Наталия Давидович на 17 октомври 2024 г., става ясно от документ, публикуван от изданието tuk.md.
Според пояснителната записка, автобусите ще бъдат предоставени като дарение от местната власт на град Варна, България, и ще се използват за транспортиране на ученици и културни колективи в районите Тараклия, Кантемир и село Паркани в Приднестровие. Целта е да се подпомогнат участията в културни, социални и спортни събития, като същевременно се укрепват връзките между институциите от двете страни.
Проектозаконът е получил подкрепата на правителството, но се препоръчват редакции за по-добра юридическа прецизност. Освен това трябва да се уточнят всички участници в дарението, за да се избегнат усложнения при митническата обработка.
С въвеждането на тези превозни средства се очаква подобряване на мобилността и укрепване на културното сътрудничество между българската общност в Молдова и дарителите от България.
Според данните на Националното бюро по статистика на Молдова от 2014 година числеността на етническите българи в Молдова е около 54 хиляди души, което представлява 1,9% от населението на страната (2 804 801 души). Най-голям брой от тях живеят в Тараклийския район. Българската общност може да бъде намерена и в Автономно териториално образувание Гагаузия, както и в районите Кахул, Кантемир и Леова.
/ИКВ/

Title Заместник-министър Емилия Лазарова обяви началото на кампания за финансова грамотност на учениците:
Управлението на личните финанси и кредити е сред основните елементи на финансовата грамотност и финансовата култура. Това каза заместник-министърът на образованието и науката Емилия Лазарова пред ученици в 127-о Средно училище (СУ) "Иван Николаевич Денкоглу" в София. Тя заедно с председателя на Камарата на частните съдебни изпълнители Георги Дичев дадоха старт на Националната кампания "Управление на лични финанси и кредити - основни правила и информирани решения", съобщават от Министерството на образованието и науката (МОН) в сайта си.
Заместник-министърът отбеляза, че в учебните програми са заложени много знания и умения, свързани с финансова грамотност, но тази инициатива допълнително ще помогне на младите хора да взимат правилни решения. 
Емилия Лазарова поздрави организаторите за различния поглед по темата - за управлението на личните финанси и кредитите, защото това е една от основните опасности пред младите хора при тегленето на кредити. "Подобни партньорства в името на учениците и тяхната грамотност са от голямо значение за разгръщане на политиките на МОН в тази област“, подчерта заместник-министърът.
"Важно е да чуете съвети от хората, които да ви направят по-грамотни и да можете да взимате решения", каза тя на учениците от 11-и и 12-и клас.
По време на кампанията частни съдебни изпълнители ще посетят класните стаи, за да разкажат какво се случва с млади хора, които са взели кредити и в момента са обект на тяхната работа. Те ще им дадат насоки за грижата за личните финанси, за управление на приходите и разходите, за планиране на кредити и базови знания за тях.
"Има нужда да се говори за финансовата култура, защото погрешните решения могат да имат тежки последствия. Вече над 100 училища са изявили желание за участие", каза Георги Дичев. Той благодари на заместник-министър Емилия Лазарова и на МОН за подкрепата за тази полезна кампания. До края на учебната 2024/2025 година КЧСИ ще вложи усилия за организирането на лекции от съдебни изпълнители във всяко едно от тези учебни заведения.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Таксиметрови шофьори протестираха срещу поскъпването на застраховка „Гражданска отговорност“:
This is a modal window.
Beginning of dialog window. Escape will cancel and close the window.
End of dialog window.
Таксиметрови шофьори в София и други градове на страната протестираха днес срещу поскъпването на застрахователната премия по задължителната застраховка „Гражданска отговорност“. 
В столицата таксиметрови автомобили се събраха в 08:00 часа тази сутрин пред Националния стадион „Васил Левски“ и се отправиха на протестно автошествие. По информация на председателя на Националния таксиметров синдикат Красимир Цветков шествието е преминало през сградите на Комисията за защита на потребителите, Министерството на транспорта и съобщенията, Асоциацията на застрахователите, Комисията за защита на конкуренцията, прокуратура, Народното събрание и Министерския съвет. Крайната му точка е била сградата на Комисията за финансов надзор на ул. „Будапеща“ 16 в столицата. 
„Искаме мораториум върху цената на задължителната застраховка „Гражданска отговорност“ до изработване на ясен законов механизъм, през застрахователния кодекс, за въвеждането на системата „бонус-малус“ и оценка на риска на всеки шофьор, на базата на индивидуалното му представяне“, каза Цветков за БТА. 
Той коментира и тезата на председателя на Управителния съвет на Асоциацията на българските застрахователи Николай Станчев, който в интервю за БТА посочи, че при такситата щети възникват 20 пъти по-често, което налага "Гражданската отговорност" да поскъпне. 
„Това означава, че на всяка една катастрофа с кола следват 20 с таксита. Някъде да ги виждате по пътя тези 20 катастрофи с такси? Това е една цифра, хвърлена във въздуха. За нас е тенденциозно изкривяване на общественото мнение, с цел да се намери някаква елементарна обосновка на едно действие, което носи всички белези на картелно споразумение“, смята Цветков.
Протестни шествия в столицата бяха организирани и от Съюз „Такси“, които завършиха на бул. „Цар Освободител“ в центъра на столицата, който за няколко часа следобед бе затворен за движение. 
„Ще им покажем, че със 100 000 души, които се прехранват от такситата в България, шега не бива, камо ли опити за задушаване, или това, което направи застрахователният "октопод" с увеличаването на застраховката „Гражданска отговорност“ от 3 до 16 пъти за таксиметровите автомобили през октомври 2024 г.“, посочиха в позиция от Съюз „Такси“. Протестиращите настояваха за връщане на размера на „Гражданската отговорност“ на нивата от преди октомври.
Представители на различни парламентарно представени политически формации излязоха при протестиращите таксиметрови шофьори. 
Първи при протестиращите излязоха народните представители от „ДПС – Ново начало“ Халил Летифов и Байрам Байрам. Те посочиха, че формацията се ангажира с проблемите на бранша и ще положи усилия за решаването им. Протестиращите настояха пред Летифов, като бивш ръководител на Комисията по транспорт и съобщения в предходния парламент, да се намери бързо решение на проблема. 
След това при протестиращите излязоха Кирил Петков и Асен Василев, съпредседатели на „Продължаваме Промяната“. Според Кирил Петков едновременно увеличаване на цената на застраховката прилича на „картелно споразумение“. Депутатите от „Продължаваме Промяната“ припомниха, че ръководството на Комисията за финансов надзор, в лицето на Юлия Ненкова, е с изтекъл мандат. Те подчертаха също, че тя е майка на депутат от ГЕРБ-СДС – Александър Ненков. 
От „БСП - Обединена левица“ също разговаряха с протестиращите таксиметрови шофьори. Представителите на левицата Мая Манолова и народният представител Манол Генов изразиха ангажираност към поставените от протестиращите искания. 
Част от протестиращите посрещнаха с положителни възгласи представителите на формациите, а други изразиха недоволството си. Според част от таксиметровите водачи настоящият парламент не може да намери решение на проблема чрез законодателни промени, тъй като все още няма избран председател и няма конституирани комисии, заради което не може да заработи по същество.
Протестни акции имаше в градове в цялата страна, сред които Бургас, Варна, Велико Търново, Враца, Русе, Плевен, Ямбол, Пазарджик, Сливен, Шумен, Слънчев бряг, Несебър, Пловдив, Перник.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Министерство на отбраната: Специализирани екипи реагираха на сигнали за открити невзривени боеприпаси в областите Русе и София:
Военнослужещи от Сухопътните войски и Националния военен университет (НВУ) „Васил Левски“ действаха днес, 20 ноември, по сигнали за открити невзривени боеприпаси в населени места в областите Русе и София. 
Формированието за разузнаване, транспортиране и унищожаване на невзривени бойни припаси от НВУ унищожи 100 mm артилерийски снаряд от Руско-турската война, намерен при обработването на нива в землището на село Пиргово, Община Две Могили, Област Русе. Отговорник на специализирания екип е подполковник доцент д-р Йордан Терзиев, преподавател в катедра „Защита на населението и инфраструктурата“.
Специализиран екип от 78-ми батальон от състава на Сухопътните войски тази вечер ще извърши разузнаване, транспортиране и обезвреждане на невзривения боеприпас, открит при изкопни дейности в района на село Белчин, Община Самоков, Област София. Екипът е излязъл на терен и е в състав от трима военнослужещи, един цивилен служител и два броя техника.
/ВМ/

Title Шофьор на автомобил с мигранти e с рана в крака след преследване с полиция и произведени изстрели:
This is a modal window.
Beginning of dialog window. Escape will cancel and close the window.
End of dialog window.
Румънски гражданин, който е управлявал автомобил с мигранти, e с рана в глезена след преследване с полицията в София и произведени изстрели от служителите на реда. Това стана ясно от изказване на комисар Стоян Ценов, заместник-началник в „Специализирани полицейски сили“ към СДВР.
Към 09:00 часа е подаден сигнал от Главна дирекция „Национална полиция“ за автомобил с чужда регистрация, който превозва чужди граждани. На входа към София, при автомагистрала "Тракия“ шофьорът не спира на стоп палка и ускорява, като започва да криволичи между колите, преследван от полиция, разказа комисар Ценов. 
След това автомобилът продължава по ул. „Стар лозенски път“ и с действията си заплашва гражданите в района. Полицейската кола се изравнява с автомобила, който прави два опита да ги удари, като при единия леко ги закача. При избягването на удара един от полицаите се удря и по-късно е откаран в болницата с комоцио.
Впоследствие полицаите изпреварват преследвания автомобил и го блокират. Те слизат, а шофьорът тръгва с колата си към тях, като един от униформените произвежда няколко изстрела в гумите. При извеждането на шофьора полицаите виждат, че има входно-изходна рана на глезена, сред мигрантите няма пострадали.
Комисар Ценов посочи, че в Закона за МВР ясно е посочено кога може да се използва оръжие, като неговото мнение е, че при тази ситуация колегата му абсолютно е имал право да стреля. По думите му използването на лента с шипове за спиране на автомобила не е подходящо при натоварено движение на пътя в градски условия. Също така допълни, че по случая се провеждат следствени действия и се прави проверка за това дали униформените са реагирали по правилата.
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Община Радомир обяви свободни позиции за началник отдел „Хуманитарни дейности“ и главен специалист „Образование“:
Община Радомир обяви две свободни позиции за началник отдел „Хуманитарни дейности“ и главен специалист „Образование“, съобщиха от общинската администрация.  
За позицията началник отдел „Хуманитарни дейности“ е необходимо да осъществява цялостната политика на общината в областта на културата, образованието и социалните дейности. Той ще трябва да координира реализирането на проекти и дейности, свързани с културата, образованието, и социалните дейности, допълват от Община Радомир. В длъжностната характеристика влиза и разработване на програма за основните ремонти на сградния фонд на общинските училища, детските заведения и извънучилищни звена.
Община Радомир обяви свободна позиция и за Главен специалист „Образование“. В задълженията му влиза координацията и управлението на образователната политика в региона, като акцентът е върху развитието на училищната мрежа, сътрудничеството с различни институции и внедряването на стратегии за модернизация в сферата на образованието.
Основните отговорности на длъжността обхващат взаимодействието с държавните, общинските и частните институции и неправителствени организации в областта на образованието за реализирането на съвместни проекти и инициативи. Той участва в разработването и изпълнението на общинския бюджет за функция образование, осъществява контрол за неговото законно и целесъобразно разходване.
Кандидатите е необходимо да имат висше образование, минимален опит от една година по специалността или в областта на хуманитарните дейности. Желаещите могат да подадат документи в отдел „Адиминстративно – правно обслужване“ в Община Радомир.
/ТТ/

Title България отново представя възможностите си за целогодишен здравен туризъм пред Австрия:
Българският съюз по балнеология и СПА туризъм организира второ събитие "България - дестинация за целогодишен здравен туризъм на здравноосигурителен пазар Австрия". Форумът ще се състои утре във Виена, съобщиха от Съюза.
Централна тема в презентацията тази година ще бъде: България - земя на трите W – уелнес (wellness), вино (Wein) и културно наследство (Weltkulturerbe).   
Събитието се провежда със съдействието и домакинството на Посолството на България във Виена и личното участие и ангажираност на посланик Десислава Найденова-Господинова. Събитието е подкрепено от Министерство на туризма на България и ще бъде официално открито от заместник-министър Ирена Георгиева.
Презентацията предвижда акцент върху черноморския климат, балнеоложките (в т.ч. и климато-лечебните) дестинации с над 2000 минерални и термални извора, както и природните лечебни средства, съчетани с висококачествени вина и богато културно-историческо наследство, които създават идеални условия България да се развие от скрито съкровище в мечтана дестинация за пътуване, изтъкват от Съюза.
Благодарение на проекта, стартирал през ноември 2023 г., към момента в каталозите на водещи австрийски застрахователни компании са включени сертифицирани според Наредба 4 на Министерството на туризма и Министерството на здравеопазването български медикъл-спа и спа центрове.
Предстои включване на България и в програмите на заинтересовани  пенсионни дружества в Австрия, както и в каталозите на туроператори, които досега не са предлагали дестинацията в портфолиото си.
Поканени за участие във форума са политици, представители на австрийски застрахователни компании, туроператори, туристически агенти, медии и други заинтересовани.
Главен организатор и модератор на събитието е посланикът на Български съюз по балнеология и СПА туризъм д-р Меглена Плугчиева. В програмата е предвидена тематична презентация на д-р Даниела Стоева, зам.- председател на Асоциацията на българските туроператори и туристически агенти и член на Борда на Европейската асоциация на туроператорите и туристическите агенти ЕКТАА.
Официален гост е Кирил Вълчев, генерален директор на БТА – партньор на Българския съюз по балнеология и СПА туризъм.
От страна на Съюза участват: Д-р Сийка Кацарова - председател, Мариана Добрева - зам.-председател, Цветина Иванова - главен секретар, Галина Стоянова - кмет на община Казанлък, Боран Хаджиев – кмет на община Чепеларе, членове на Съюза от "Албена", "Златни пясъци", "Слънчев ден", "Слънчев бряг".
Първото официално представяне на България като дестинация за здравен туризъм (с фокус Медикъл/СПА и уелнес) пред професионална австрийска публика се състоя през ноември 2023 г. във Виена. Пазар Австрия е вторият проект на Българския съюз по балнеология и СПА туризъм, с който организацията продължава последователната си политика по позициониране на страната ни като дестинация за целогодишен качествен здравен туризъм на международния пазар, след като Германската асоциация на здравноосигурителните каси първа включи България в списъка с държави, в които признава и възстановява разходите за рехабилитация, посочиха тогава от организацията. 
Обсъжда се и австрийските граждани да получат възможност за възстановителни процедури в България, съобщи през юни тази година Министерството на туризма. Служебният министър на туризма Евтим Милошев и посланикът на Австрия Андреа Икич-Бьом обсъдиха тогава възможността австрийските граждани да се възползват от възстановителни процедури в България. Още през 2019 г. България беше включена в официалния списък на държави, с които Асоциацията на германските здравни каси признава разходите за рехабилитация у нас, напомниха тогава от ведомството и изтъкнаха, че амбицията сега е по отношение на австрийските граждани.
/СЛС/

Title Работилничка за коледни играчки и български сурвачки организират от училище „Св. Константин-Кирил Философ” в Атланта на 23 ноември:
Работилничка за коледни играчки и български сурвачки организират от Българското неделно училище „Св. Константин-Кирил Философ” в Атланта на 23 ноември от 12:30 до 13:30 часа местно време. Това съобщават от учебното заведение на своята страница във Фейсбук.
„Ще подготвим много естествени материали, с които нашите баби и дядовци са правели сурвачките си. Ще поговорим какво символизира сурвачката и всеки един елемент върху нея. И много ще се забавляваме! Клубът е отворен за всички желаещи деца и родители, не само от българското училище! Всички събрани средства от продажбата на билети ще бъдат добавени към фонда за закупуване на сграда за Център България”, посочват от просветното средище.
От екипа му призовават желаещите да поканят свои приятели и да се запишат на имейл адрес bgschoolatlpta@gmail.com.
Към училище „Св. Константин-Кирил Философ” в Атланта има детска градина за деца на възраст от две до четири години, както и подготвителна група за деца от четири до седем години. Просветното средище предлага обучение по български език и литература за деца от първи до седми клас. Предлага се и „фокусиране върху пропуските в граматиката, речника, формалното писмено и речево общуване чрез занимания в клас и с участия в проекти с практическа насоченост сред българската общност в Атланта - ученици над 11 години (след четвърти и пети клас)”, е посочено в сайта на учебното заведение.
В училището има също извънкласни дейности, сред които народни танци, клас по „Бит, култура и занаяти“. „Подготвяме деца за успешното полагане на изпит за придобиване на Печат за двуезичност (Seal of Biliteracy) към Департамента за езиково обучение към Софийски университет „Св. Климент Охридски“, което им дава квалификация за три университетски кредита при новоприети студенти“, добавят от образователното средище в своя сайт.
/АГ/

Title Младежки общински съвет – Стара Загора стартира седмата благотворителна кампания „Дари, за да зарадваш!“:
Даренията се приемат до 17 декември в Младежкия дом в Стара Загора
Младежки общински съвет – Стара Загора стартира традиционната си коледна благотворителна кампания „Дари, за да зарадваш!“ на 20 ноември 2024 г. За седма поредна година инициативата обединява усилията на местната общност в помощ на хора в нужда.
Младежите призовават всички, които имат възможност, да дарят основни хранителни продукти с дълъг срок на годност, като боб, ориз, макарони, консерви и други. Събраните дарения ще бъдат предоставени на храм „Св. Паисий Хилендарски“ в кв. „Зора“ и храм „Св. Димитър“.
Даренията се приемат до 17 декември в Младежкия дом ( бул. „Св. Патриарх Евтимий“ № 176), всеки работен ден в часовете от 09.00 до 17.30 часа.
За повече информация относно кампанията можете да се свържете с организаторите на телефон: 042 639 974. 
 
/ВМ/

Title Иван Пенчев за 20-годишнината на Quarto: Всичко хубаво предстои, но и досега беше много хубаво:
Всичко хубаво предстои, но и досега беше много хубаво, казва пред БТА цигуларят Иван Пенчев. Преди почти двадесет години той е един от основателите на камерната формация Quarto, заедно с Татяна Тодорова – виола, и Светлана Станчева – цигулка.
В началото с тях е и Стоян Божков – виолончело, но след две години идва Димитър Тенчев, водач на „Софийски солисти“. Пианистката Дарина Василева остава в Белгия  след едно от турнетата. Във формацията на нейно място работят Христо Казаков, Лора Чекоратова, Людмил Ангелов, Надежда Цанова...  
„Радвам се, че Quarto стана като емблема към Софийската филхармония. Хората ни познават и ни търсят, което е фантастично. Аз не съм се и надявал на подобно нещо. Моята цел е Quarto да е емблема на едно приятно изживяване на концерт, което да донесе нещо повече духовно. И всеки човек, като излезе от наш концерт, да е научил нещо различно и може би да стане по-добър“, коментира Иван Пенчев. 
На 23 ноември формацията излиза за пореден път на сцената на зала „България“, заедно с пианиста Емануил Иванов, за да представят творби на Йоханес Брамс и Дмитрий Шостакович.
Иван Пенчев пред БТА, в разговор с Даниел Димитров – за най-запомнящите се метаморфози на Quarto през годините, за отношението към камерната музика и как се прави музика на фона на битовизмите, за бъдещите концерти с Джейкъб Колиър и Омар Маса.  
Кои са най-запомнящите се метаморфози, през които минахте за тези двадесет години?
 - Преди 20 години беше първата ни среща с останалите от квартета, на един майсторски клас, който Юлия Христова организираше с Нов симфоничен оркестър, с диригент Густав Майер. Беше голям празник, защото такива имена още не идваха в България често.
Тогава решихме да направим квартет и да свирим заедно. По-възрастни колеги ми казаха: „Защо ще се занимаваш с камерна музика в България, няма абсолютно никакъв смисъл“. Аз се заинатих и си дадох дума, че след няколко години ще сме на голяма сцена в зала „България“. Ако не успеем, просто няма да успеем. Ще сме си хвърлили труда на вятъра. 
След това, покрай първите спечелени конкурси, ме питаха как се казваме. Тъй като почти целия квартет бяхме в една квартира, оттам дойде и името. Когато човек си търси квартира в средиземноморските страни, той обикновено търси куарто (апартамент под наем). 
Покрай 250-годишнината на Моцарт, австрийското посолство беше организирало голям конкурс, ние спечелихме и така се изстреляхме. Запознахме се с нашия любим професор Козев. Това е челистът на квартет „Димов“, който дълги години беше наш ментор. Тогава го попитаха чии ученици сме, а той отвърна „Не знам чии ученици са, но от днес са мои“.
След това имаше няколко години, които ходихме всеки ден в неговата къща на площад „Журналист“ и там свирехме по шест-седем  часа. Той ни даваше напътствия и съвети. И всъщност това беше в началото, след което се подредиха доста други конкурси – може би 15 или 16. 
Иначе, първото ни много важно събитие беше 2010 година, когато пътувахме с тракийското съкровище до Брюксел. Имахме голям концерн в Европарламента. Следващата година вече сами си разлепвахме афишите за концерт в голямата зала „България“ с клавирни квинтети на Шуман и Юлиуш Зарембски, които не са за много широка публика. Ръководството на филхармонията беше доста учудено, защото залата беше абсолютно пълна. Тогава ни предложиха да бъдем филхармоничен състав. Казвам състав, защото вече от няколко години се разширихме и в момента работим почти като камерен оркестър. Нашата първоначална идея с Quarto беше точно това – да е като квартира, в която има непрекъснато купон и да каним много приятели. 
А защо е важно да се поддържа постоянен състав и доколко това е възможно? 
- Задължително е даже. Ние, практически, от почти 20 години не сме променили състава. Единствено първата пианистка – Дарина, остана да живее в Белгия. Дори не знам как минаха толкова години.
Имаме над 500 концерта досега, като публиката в София вижда само малка част от всичко, което правим, защото правим доста проекти из страната, а и в чужбина сме доста често. Почти всеки месец имаме турнета някъде по света. Тази година, примерно, сме били в над десет страни, освен всичките концерти, които публиката вижда тук. Започнахме с турне във Варшава, в една прекрасна зала, с прекрасна публика.
През годините променя ли се отношението към камерната музика? Чужбина ли е мястото, където се чувствате по-комфортно като изпълнители на тази музика? 
- Аз лично се чувствам най-добре в зала „България“, защото вече я познаваме и се чувстваме като в свои води. Знаем акустиката на залата, всичко ни е познато...
В чужбина е много вдъхновяващо. На 2 февруари бяхме в зала „Малибран“, една от най-хубавите оперни зали в Италия, във Венеция. За нас е голяма отговорност, защото на всеки подобен концерт представяме и България, освен нас самите.
Съвсем скоро се върнахме от Уелс, където свирихме в невероятната зала на Би Би Си в Кардиф. И навсякъде ни приемат много горещо. Бяхме почти като рок звезди, заедно с Георги Андреев. На излизане от залата, хората от съседните заведения, които са били на концерта, започнаха да ни аплодират по улицата. Жалко, че ние не сме такива хора – да се снимаме. Но, в крайна сметка, ангажиментите продължават... Тази година обикаляме с един фантастичен проект – „Гласове и струни“, заедно с  „Мистерията на българските гласове“ и с Георги Андреев, който направи нови творби и аранжименти. Направихме и записи. В момента се обработват и съвсем скоро ще излезе диск. 
Ще се върнете ли отново в София, където беше премиерата на този проект? 
- Сега сме в процес на обсъждане на голямо турне с Джейкъб Колиър, с когото свирихме. Така че с него ще попътуваме малко, което е прекрасно. Концертът с него в София бе доста емоционален, тъй като той пристигна в последния момент. Аранжиментите бяха почти импровизация на сцената. Предполагам, че му хареса това, което направихме, за да предложи да участваме с него и на други концерти. 
Какви други ангажименти предстоят на Quarto?
- През март сме в Норвегия, след това – във Франция. Покрай Нова година сме в Солун.
През юбилейната година сме решили да направим доста интересни концерти – и за нас, и за публиката. На 23 ноември, заедно с Емануил Иванов, ще имаме концерт в зала „България“. След това сме поканили Омар Маса от Берлин, който е единственият в света бандонеонист, който има право да свири на бандонеона на Пиацола, даден му от семейството на композитора. Събитието е на 11 декември, по повод Деня на тангото, отново в зала „България“. Това е човекът, който непрекъснато слушаме с Пласидо Доминго, например в записите му за „Сони мюзик“ и „Дойче грамофон“. Партньор е и на Даниел Хоуп. 
Повечето от хората, които каним, реално са почти невъзможно скъпи за нашите условия. Но повечето са наши приятели, затова използваме тяхното свободно време, за да го запълним с концерт с нас в България.
Моята цел е да прокарам камерната музика почти като симфонична, на преден план. Абсолютно незаслужено, в България все още се мисли, че камерната музика е за малки стаи и зали, но всъщност не е така, защото това са огромни произведения, които са не само за ценители. Те са не по малко силни от симфониите.  
Камерна е само музиката, но не и аудиторията... 
- Да, това имам предвид. Моята цел е да върна славата на камерната музика от времената на квартет „Димов“, когато те имаха концерти в голямата зала непрекъснато. И мисля, че успяваме... Щом 20 години сме на една и съща сцена, и всеки месец имаме концерти, които са добре посещавани, и хората ни очакват. Защото най-трудната задача е да си в една и съща зала, и всеки месец да представяш нещо различно. При положение, че ние сме едни и същи хора, това е най-голямото предизвикателство – 20 години да си интересен за хората и да очакват, че твоята идея ще е по-различна от всичко друго, което се случва. 
Как се запазва духът на формацията и как се прави музика на фона на битовизмите, които съпътстват всеки културен проект у нас?
- През 2016 г. имахме неочакван проблем със зала „България“ и се наложи да спрем нашите концерти там за 5-6 месеца. Но през това време успяхме два пъти да напълним зала 1 на НДК със същия състав. Едното събитие беше проект с „Акага“, а другото – с френска музика и балет.
Всеки от нас трябва да е зареден с голяма доза отстъпчивост, за компромиси. Това, между другото, важи за всички взаимоотношения. Ако между нас всичко е наред, и дори нещата да не са така цветущи, ще вървят напред. Защото ние сме колектив, който е като представителна извадка на обществото, в което живеем. Всичко, което се случва в обществото, се случва и в отношенията в по-малките групи. Така че като излезем на улицата, ние вече знаем какво се случва, защото между нас се случи същото. 


/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Според ново проучване най-високият водопад в България е Дяволското пръскало в Априлци, съобщи кметът на общината Тихомир Кукенски:
Според ново проучване най-високият водопад в България е Дяволското пръскало в Априлци, съобщи за БТА кметът на Априлци инж. Тихомир Кукенски. До момента Райското пръскало, което се намира под връх Ботев, се смяташе за най-високият водопад в страната. 
Измерванията на водопада са направени от доц. Борислав Александров и инж. Радослав Николов от Университета по архитектура, строителство и геодезия (УАСГ) в София. Установено е, че височината на Дяволското пръскало е цели 202,5 метра, докато тази на Райското пръскало е 124,5 м. На измерванията са присъствали и експерти от Национален парк „Централен Балкан“. 
Инициативата за официалното измерване е на планинския водач на „Планинария“ и автор на книгата „Българските планини“ Момчил Цветанов, който по-късно инициира и измерване на Видимското пръскало в Априлци - 159,0 м и Мечкулския водопад в Пирин, който също се оказва „рекордьор“ за планината с височина от 51,2 м.
„Смятам, че новите проучвания трайно ще повишат интереса на туристите към региона, тъй като двата първенеца на страната – Дяволското пръскало и Видимското пръскало, на практика са на територията на община Априлци“, каза инж. Кукенски.
Направените измервания повдигат редица въпроси, свързани с водопадите у нас и измерването им, като във връзка с това към Центъра за научни изследвания и проектиране при УАСГ стартира научно-изследователски проект за създаване на национална база геопространствени данни за това природно богатство.
В проекта са включени редица специалисти, сред които преподаватели от УАСГ, климатологът проф. Георги Рачев, геоморфологът от Софийския университет „Св. Климент Охридски“ доц. Ахинора Балтакова и др. 
На 28 ноември част от екипа на УАСГ за измерване на водопадите в България ще представи в Народно читалище „Светлина – 1895“ в Априлци повече детайли за измерванията на водопади, проведени в района на Централен Балкан.
Събитието се организира съвместно с Община Априлци.
/ТТ/

Title Четвърти опит, четирима кандидати и отново не бе избран председател на Народното събрание:
Четвърти опит, четирима кандидати и отново без избран председател. Това е резултатът от продължилото и днес първо заседание на парламента.
Четири бяха номинациите за поста, след като в понеделник "Продължаваме промяната-Демократична България" обявиха, че оттеглят Андрей Цеков. За председател бяха издигнати Наталия Киселова от "БСП-Обединена левица", Петър Петров от "Възраждане", Рая Назарян от ГЕРБ-СДС  и Силви Кирилов от "Има такъв народ", който е и най-възрастният народен представител в 51-вото Народно събрание и ръководи все още първото заседание на Народното събрание (НС) .
Преди гласуването на първи тур, депутатите в залата спориха коя е по-добрата кандидатурата и защо, а някои от самите претенденти за поста изложиха и вижданията си как ще ръководят законодателния орган, ако бъдат избрани.
Накрая до балотаж достигнаха Назарян и Кирилов, но не събраха необходимите гласове.
Назарян подкрепиха 69 депутати, 130 бяха против и 38 се въздържаха.  Силви Кирилов събра 101 гласа  "за", 54 - "против", 84 - "въздържал се".
След вота Кирилов даде 30 минути почивка, а след възобновяването му още 30 минути за председателски съвет по искане на левицата. На него бе решено петият опит за избор на председател да бъде отложен за петък - 22 ноември, от 10:00 часа.
Още от сутринта в кулоарите на НС започнаха и коментарите за предстоящия избор на председател, които продължиха и след прекъсването на заседанието.
Пръв пред медиите говори лидерът на ГЕРБ Бойко Борисов, който апелира към разум и потвърди, че те ще гласуват за кандидата си Рая Назарян. Според него изходът от политическата криза е всеки да се съобрази с резултатите от изборите, като отбеляза, че ГЕРБ е първа политическа сила.
От "Продължаваме промяната" обявиха, че ще подкрепят Силви Кирилов (ИТН), а от "Демократична България" - че ще се въздържат при гласуването за Кирилов. 
След провала на четвъртия опит да бъде излъчен председател на НС и по време на първата почивка съпредседателят на "Продължаваме промяната" Асен Василев посочи, че от резултатите на таблото при последното гласуване се е видяло, че председател на НС може да бъде избран още в днешния ден, ако от ДБ или от БСП преосмислят позицията си.
За пореден път се показа отчетливо, че "Демократична България" и депутатът от ПП-ДБ  Явор Божанков представляват "апендикс на Пеевски", коментира след вота в кулоарите на парламента председателят на "Възраждане" Костадин Костадинов. В тази ситуация на все по-завързващ се парламентарен възел, виждаме как ДБ, а на моменти и "Продължаваме промяната", играят ролята на системен саботьор, добави той. По думите му, "ако отидем отново на избори с "МВР на Пеевски не може да очакваме различен резултат".
Днес няма избран председател на парламента заради „Демократична България“  и БСП, каза след вота в кулоарите на парламента Радостин Василев, председател на партия МЕЧ. Според него това, което се случва в "Продължаваме промяната" и ДБ е разцепление.
Силви Кирилов събра най-много гласове за председател на Народното събрание, ще разговаряме с БСП и „Демократична България“, те ще трябва да избират, коментира  Станислав Балабанов от „Има такъв народ“. По думите му ако няма разговори за мнозинство и се ходи на нови избори, изборът пред България е "Делян Пеевски с купения и корпоративен вот или друг служебен министър-председател".
Лидерът на  "ДПС-Ново начало" Делян Пеевски се обяви за нови предсрочни избори. Битката вътре е за служебен премиер - хайде, да го решават и да отиваме на избори, коментира той пред журналисти в НС.
По време на дебата в пленарната зала председателят на "БСП-Обединена левица" Атанас Зафиров предложи претендентите да представят пред депутатите  своите възгледи за поста. Що за избор правим в момента, когато даже не сме изслушали кандидатите, аргументира се той. Зафиров смята, че няма как да се избере председател на Народното събрание, без гласовете на "Възраждане" и "БСП – Обединена левица". 
/ТНП/

Title Работилничка по готварство организираха от Родителския съвет към училище „Св. Константин-Кирил Философ” в Атланта:
Родителският съвет към Българското неделно училище „Св. Константин-Кирил Философ” в Атланта, САЩ, организира работилничка по готварство, която премина с „огромен успех”. Това съобщават от учебното заведение на своята страница във Фейсбук.
„Вкусните питки изпълниха с аромат на топъл хляб сградата на училището. Благодарим на всички, които помогнаха с организацията, на всички, които се включиха и подпомогнаха нашата кауза Център „България” и на всички дечица, които изпълниха днешния ден със смисъл”, посочват от просветното средище.
Към училище „Св. Константин-Кирил Философ” в Атланта има детска градина за деца на възраст от две до четири години, както и подготвителна група за деца от четири до седем години. Просветното средище предлага обучение по български език и литература за деца от първи до седми клас. Предлага се и „фокусиране върху пропуските в граматиката, речника, формалното писмено и речево общуване чрез занимания в клас и с участия в проекти с практическа насоченост сред българската общност в Атланта - ученици над 11 години (след четвърти и пети клас)”, е посочено в сайта на учебното заведение.
В училището има също извънкласни дейности, сред които народни танци, клас по „Бит, култура и занаяти“. „Подготвяме деца за успешното полагане на изпит за придобиване на Печат за двуезичност (Seal of Biliteracy) към Департамента за езиково обучение към Софийски университет „Св. Климент Охридски“, което им дава квалификация за три университетски кредита при новоприети студенти“, добавят от образователното средище в своя сайт. 
/АГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Италия ограничава "безразсъдното" използване на електронни скутери с изискване за каска и застраховка:
Италия ще изисква от хората, които използват електрически скутери, да носят каски и да имат застраховка, за да се пресече "безразсъдно поведение", което превръща улиците в "джунгла", пише в правителствена позиция цитирана от в. "Файненшъл таймс".
Обезпокоени оператори на електронни скутери, като базираните в САЩ "Лайм" (Lime) и "Бърд" (Bird), както и френско-нидерландската "Дот" (Dott) предупредиха, че новите условия, които предстоят да бъдат одобрени от парламента на Италия през следващите дни, сериозно ще намалят търсенето в един от най-важните европейски пазари, след като Париж забрани двуколесните автомобили на референдум миналата година.
"Това е скрит саботаж", каза Андреа Джарета, вицепрезидент на "Дот" за Западна Европа, която разполага с 9 000 електронни скутера в 20 италиански града. 
Джорджо Капиело, ръководител на обществените въпроси на "Бърд" в Италия нарече новите правила "напълно идеологически" и предупреди, че те могат да намалят търсенето на 15 000 електронни скутера на компанията в Италия с до 70 на сто, застрашавайки тяхното бъдеще.
"Както във всички индустрии, ако регулаторната рамка е враждебна за частните компании, те напускат", каза той.
В Италия има около 55 000 електронни скутера, които се предлагат под наем в градовете, предлагайки това, което защитниците им наричат ​​достъпна, екологичен вариант за транспорт. Благоприятното време и големият брой туристи доведоха до бърз ръст на сектора.
Разпространението на двуколесни превозни средства обаче предизвика обратна реакция, особено в туристически центрове като Рим, където електронните скутери са оставени разпръснати по тесни тротоари, а управляващите ги се движат сред задръстванията.
Инцидентите с електронни скутери нарастват с бързи темпове, с 21 убити миналата година и 182 блъснати пешеходци спрямо само девет смъртни случая и 127 ранени пешеходци през 2021 г., по данни на Италианския статистически институт "Истат" (Istat).
Около половината от злополуките с електронни скутери, регистрирани всяка година, са с участието на чужденци, главно туристи и мигранти, работещи за услуги за доставка на храна, допълва "Истат".
Министърът по въпросите на устойчивата инфраструктура и транспорта Матео Салвини обеща да се справи с това, което той нарече "джунгла по улиците", създадена от шофирането на електронни скутери. Той заяви, че новите правила ще "прекратят безнаказаността и безразсъдното поведение" с оглед на общественото благосъстояние.
"Животът и безопасността на всички зависят от това", написа Салвини в публикация в социалните медии в началото на седмицата.
Съгласно новия закон всички водачи на електрически скутери ще бъдат задължени да носят каски. Операторите на електронни скутери заявиха, че това вероятно ще намали употребата им с 25 до 70 на сто, като се имат предвид предизвикателствата при осигуряването на каски, които според тях са ненужни, като се има предвид, че електронните скутери не могат да се движат над 20 км в час.
Енрико Стефано, старши мениджър по публична политика за "Лайм", която управлява 10 000 електронни скутера в 12 италиански града, заяви, че компанията може да прикрепи каски към скутери на първоначална цена от около 1 милион евро.
Използването на електронни скутери вероятно ще намалее с около 25 на сто, след като шлемовете ще бъдат изкушаващи цели за кражба и лесно ще бъдат повредени или вандализирани, допълни Стефано.
Италия също така ще изисква от водачите на електронни скутери да носят застраховка "Гражданска отговорност" за покриване на щети с пострадали при инциденти пешеходци, което според компаниите за споделена мобилност би било по-скъпо от покритието, което сега предоставят на потребителите.
Андреа Джуричин, икономист в сферата на транспорта в университета Милано-Бикока и консултант в сектора, заяви, че операторите ще продължат да лобират за облекчаване на закона, дори след приемането на законопроекта.
"Поради факта, че са световни играчи, те ще продължат да работят на загуба", каза Джуричин като допълни, че "няма да фалират, но ще се опитат да променят закона".
/СЛС/

Title „Продължаваме Промяната“ внесе сигнал до КЗК за картел при застраховките на такситата:
„Продължаваме Промяната“ внесе сигнал до Комисията за защита на конкуренцията (КЗК) за съмнение за наличие на картелно споразумение между застрахователните компании за вдигане на застраховките „Гражданска отговорност“ за такситата от 1 октомври 2024 г. Сигналът е в резултат на среща на депутати от ПП с представители на таксиметровия бранш на 18.11.2024 г., на която те алармираха, че застраховките на такситата са поскъпнали между 3 и 16 пъти без обосновка.  
В писмото до КЗК, подписано от съпредседателите на ПП Кирил Петков и Асен Василев, се посочва, че увеличаването на цените на застрахователните полици за такситата е без да има промяна във вноската, която застрахователните компании внасят в гаранционния фонд по застрахователни полици по задължителна застраховка „Гражданска отговорност“. Липсват и каквито и да е други обективни причини за драстичното повишение на размера на застрахователните премии. Буди недоумение как и въз основа на какви общи за всички застрахователи причини налагат вдигане на застрахователните премии по задължителните застраховки "Гражданска отговорност" между 3 и 16 пъти. В същото време нито една застрахователна компания не твърди да е използвала  данни за произшествията на таксиметрови водачи от КАТ или друг източник, които да дават основание за индивидуализирано увеличение на застрахователните премии. Реално излиза, че застрахователният бранш може би е  решил, че таксиметровите водачи са станали рискови шофьори за едно денонощие. 
Според ПП поведението на застрахователните компании едновременно да повишат драстично размера на застрахователната премия за таксиметровите водачи навежда на мисълта за наличие на съгласуваност в действията им, което е в противоречие на закона. По този начин съгласуваното поведение на застрахователите може да увреди конкуренцията на пазара и да засегне  чувствително интересите на потребителите.
 
/ВМ/

Title Деян Николов: Чудя се - защо съветниците в СОС не са толкова емпатични към децата без родители в софийските домове:
Председателят на „Възраждане - София“ и общински съветник в Столичен общински съвет – Деян Николов публикува в социалната мрежа Фейсбук позицията си, по отношение на изграждането на център за бежанци в София.  
 
„Лицемерно ли? Лицемерно е и още как! 
В четвъртък в общинския съвет се гласува така нашумелият доклад, в последно време за центровете за деца бежанци в три столични района. Защо не е редно:
-        12 млн. евро за двайсетина деца е с десетки пъти повече бюджет за децата бежанци, отколкото за нашите деца, лишени от родителски грижи!
-        Уж го правят за да помагат, но при обсъждането, дори не се постараха да скрият, че искат да вземат парите, за да оправят общинските имоти, пък "то може и да отмине нуждата от тази социална услуга след няколко години".
 
Преди няколко месеца Столичния общински съвет прие декларация Столична община да се освободи от подобни миграционни центрове. Явно имат нужда да им се припомни, че безредиците по центъра бяха причинени, именно от деца под 18 години. 
Колко е жалко, че се възползват от факта, че става въпрос за деца. Чудя се - защо не са толкова емпатични към децата без родители в софийските домове, на които им се налага да работят от ранна детска възраст, за да оцеляват?“, написа Деян Николов. 
 
Какво още публикува Деян Николов може да видите тук: - https://www.facebook.com/DeyanNikolovVazrazhdane/videos/931457771790004
 
/ВМ/

Title Община Шумен: Общинската администрация обоснова предложеното увеличение на такса битов отпадък:
Предложението на общинската администрация за увеличаване на размера на такса битови отпадъци през следващата година е базирано на ясни разчети, така че планираните приходи в размер на 11 089 545 лева да покрият разходите по събиране и транспортиране на битови отпадъци, тяхното третиране в съоръжения и инсталации и дейностите по поддържането на чистотата на териториите за обществено ползване в града, кварталите и селата. Освен това основната цел е и предоставяне на по-качествена услуга. Това стана ясно на брифинг, на който кметът на Шумен проф. Христо Христов, зам.-кметът по „Бюджет и финанси“ Десислава Петрова, зам.-кметът по „Европейски политики, екология и туризъм“ Даниела Русева и експерти от отделите „Екология“ и „Местни данъци и ТБО“ разясниха в детайли предложената за обществено обсъждане план-сметка по чистотата.
Размерът на такса битови отпадъци не е актуализиран от 2011 година. За жилищните имоти в Шумен и кварталите „Макак“, „Дивдядово“ и „Мътница“ планираното увеличение е от 1,5 на 2 промила върху данъчната оценка, а за нежилищните от 4 на 5,4 промила върху по-високата между данъчната им оценка и отчетната им стойност. Увеличаването за селата е 0,5 промила за жилищните имоти и 1,3 промила за нежилищните.
При изчисляване на размера на такса битови отпадъци е взето предвид нарастването на общото количество отпадъци, генерирано от домакинствата, фирмите и предприятията, увеличаване на минималната работна заплата и индекса на инфлация. 
„Очаква се през 2025 година количеството на отпадъците да нарасне с 2 000 тона. Ако общо за 2023 година количеството смесени битови отпадъци и биоразградими отпадъци е било 25 242 тона, то сега – до края на месец октомври, вече надхвърляме това количество - 25 753 тона“, каза Живка Атанасова, главен експерт „Екология“ в Община Шумен.
„Новото при формирането на стойността на ТБО е, че от 2025 година и за селата се предвиждат разходи за поддържане на чистотата на зоните за обществено ползване“, каза заместник-кметът по „Европейски политики, екология и туризъм“ Даниела Русева.
Друг компонент, който има отражение, е нарастването на минималната работна заплата, която в периода от 2011 до 2024 година е увеличена 4 пъти, което е 388 % увеличение. 
В изготвения от администрацията финансово-икономически анализ, който е публикуван в секция „Обществено обсъждане“, са посочени и конкретни примери с колко ще се вдигне таксата за жилищните и нежилищните имоти в отделните райони на града, кварталите и селата.
„Реално предвижданото увеличение на такса битови отпадъци на годишна база е в порядъка от 11 до 16 лева, което месечно се пада около 1,20 лева. А в селата максималното покачване е около 3 лева за година. Масово се пада около 20-25 стотинки на годишна база“, обясни кметът на Шумен проф. Христо Христов.
За апартамент в центъра с площ 56 кв. метра размерът на такса битови отпадъци ще се вдигне с малко под 20 лева. За същия апартамент в кв. „Еверест“ – с около 16,60 лева, а в кв. „Тракия“ – с 15,61 лева. 
„В селата разликите са изключително малки, тъй като данъчните оценки на имотите са много ниски“, коментира началникът на отдел „Местни данъци и ТБО“ Ивелина Щерева. Тя обясни, че за нежилищните имоти на предприятията такса битови отпадъци се изчислява на по-високата от двете стойности - данъчната оценка и отчетната им стойност. Например за търговски обект в града с данъчна оценка на имота 157 670,90 лева, таксата ще се вдигне от 630,68 лева на 851,42 лева, като в изготвения от администрацията анализ има и примери за нежилищните обекти в селата.
В сравнителна таблица е показано също, че община Шумен е с едни от най-ниските промили на фона на други 11 общини.
По отношение на повишаването на качеството на услугата се предвижда закупуване на нови кошчета за смет, увеличаване на средствата за почистване на дъждоприемните шахти от 30 на 60 хил. лева и осигуряване на допълнителен финансов ресурс за почистване на нерегламентираните сметища.
От администрацията възнамеряват в бъдеще да увеличат броя на подземните контейнери, като те ще се обслужват от специализирана техника на ОП „Чистота“. В момента шестте подземни контейнера не се ползват, тъй като тяхното обслужване от наетата външна фирма излиза скъпо.
Подготвената от администрацията презентация на план-сметката по чистотата за 2025 година е публикувана в секция „Обществено обсъждане“ заедно с всички останали материали. 
Презентация
/ВМ/

Title Темата за Шенген беше обсъдена от вътрешните министри на Румъния и Унгария в телефонен разговор:
Присъединяването на Румъния към Шенген по суша е обсъдил днес вътрешният министър на страната Каталин Предою с унгарския си колега Шандор Пинтер. Това съобщи Предою в кратко видеообръщение, публикувано в официалния ЮТюб канал на ръководеното от него ведомство.
Във видеото румънският вътрешен министър посочва, че са създадени "добри" предпоставки за срещата, която ще се проведе в Будапеща на 22 ноември. На нея ще присъстват министрите на вътрешните работи на Унгария, Румъния, България, Австрия, както и еврокомисарят по вътрешните работи Илва Йохансон.
„С тази дискусия днес приключих поредица от три последователни срещи с австрийския министър Герхард Карнер, българския министър Атанас Илков и унгарския министър Шандор Пинтер, в които имахме за цел да хармонизираме позициите, така че срещата в Будапеща да доведе до нова стъпка напред за присъединяването на Румъния към Шенген със сухопътни граници. Всичките три разговора минаха много добре и ние постигнахме нашата цел, а именно създаването на добри предпоставки за дискусията в Будапеща. Ще продължа да работя с моите колеги с максимална интензивност за присъединяването на Румъния към Шенген, както съм правил от поемането на мандата, така че срещата в Будапеща да бъде успешна и да представлява стъпка напред в перспективата на Съвета по правосъдие и вътрешни работи на 12 декември в Брюксел”, каза Каталин Предою.
Вчера румънският премиер Марчел Чолаку съобщи по телевизия Антена3, че Румъния ще се присъедини към Шенген по суша от януари 2025 г. 
Междувременно в свой материал по темата “Файненшъл таймс” написа, че се очаква Австрия да отмени ветото си върху пълното присъединяване на Румъния и България към Шенген, проправяйки пътя на двете страни към пълноправно членство след повече от десетилетие на разногласия.
Виена вече е готова да отмени забраната си на среща на вътрешните министри от Австрия, Румъния, България и Унгария в Будапеща в петък, твърди изданието. Ако това се случи, присъединяването на двете съседни държави ще трябва да бъде формализирано, евентуално на Съвета по правосъдие и вътрешни работи на 12 декември. Това би позволило всички ограничения да бъдат премахнати в началото на следващата година, отбелязва “Файненшъл таймс”. 

/МИД/

Title Финансовите компенсации за клубовете, които са допринесли за развитието на млади футболисти, са се увеличили значително:
Финансовите компенсации за клубовете, които са допринесли за развитието на млади играчи, са се увеличили значително след създаването на автоматизираната програма "Клиринг Хауз" (Clearing House) на Международната федерация по футбол (ФИФА), показва доклад, публикуван от ръководния орган на световния футбол.
Съгласно схемата, стартирана преди две години, младите футболисти се проследяват чрез електронен паспорт, а плащанията на компенсации за бъдещи международни трансфери към клубовете, които са ги обучили, се обработват от FCH в Париж, което ги улеснява да съберат това, което им се дължи. Трансферната такса трябва да бъде платена преди 23-тия рожден ден на състезателя.
Миналата година, когато френският национал Беноа Бадиашиле напусна Монако, за да се присъедини към тима от Висшата лига Челси, неговият бивш отбор Малешербоа получи около 160 000 долара - повече от годишния бюджет на аматьорския клуб.
"Това беше напълно автоматизиран процес, в който ние просто трябваше да следваме инструкциите, предоставени от програмата Clearing House", каза президентът на Малшербоа Еманюел Есно и добави: "Не трябваше да искаме възнаграждението, което е истинско подобрение за малък клуб като нас."
Между 2019-а и 2022 година средно 67 милиона долара са разпределени за тренировъчни клубове. Сумата, която им е обещана тази година, е 261.5 милиона долара.
Всички клубове преминават през процес на съответствие, преди средствата да бъдат преведени.
"Чрез този механизъм до 5% от компенсацията, платена за трансфера на футболиста, се разпределя към тренировъчните клубове, в които играчът е бил регистриран през календарните години между 12-ия и 23-ия му рожден ден", обясниха от ФИФА.
/КМ/

Title Нови документи, свързани с Ботев и неговата чета, ще бъдат представени в Карлово по време на Национална научна конференция:
Нови документи, свързани с Ботев и неговата чета, ще бъдат представени в Карлово по време на Националната научна конференция „Васил Левски, българската емиграция и освобождението на България“, която ще се състои на  21 и 22 ноември в Национален музей „Васил Левски“ в Карлово, съобщи за БТА  Дора Чаушева, директор на Национален Музей „Васил Левски“ – Карлово.  
„Конференцията е продължение на един цикъл от конференции, които няколко години вече музеят организира, като тази е пета по ред. В нея ще участват повече от 30 души, сред които академични преподаватели, специалисти от музеи,  от библиотеки и от архиви в страната и от Турция.  Участниците  са съсредоточили вниманието си върху няколко тематични кръга, които бяха зададени, като идея за включване в конференцията", посочи Чаушева. „Естествено, от едната страна, е Васил Левски в различни аспекти свързани с идеите му и с четническата тактика, развитието във времето и в неговата идеология. От друга страна, са всички политически движения, които дори извън кръга на революционното движение, са свързани с идеята за националното освобождение също са застъпени в събитието. В това число и Таен централен български комитет и вестник „Народност“ на Иван Касабов.  Христо Георгиев, водач на добродетелната дружина, от чието рождение тази година се навършват 200 години, също е в погледа на изследователите, добави директорът на музея. Естествено периодични издания, които по различните политически кръгове са реализирали и революционери,  и еволюционери са в темите на конференцията. В продължение на работата на музея, свързана с представянето на нови документи, и тази година ще имаме участия, които са свързани с откриване и разчитане на нови документи от османските архиви  и на османо-турско- българския архив от ориенталския отдел на Националната библиотека „Кирил и Методий“.
Интересни ще бъдат документите,  представени  от д-р Дженгиз Йолджу от Истанбул, свързани с Ботев и неговата чета в турските архиви  и каквото той е открил. Тази година се навършват 150 години от началото на издаването на ботевия  вестник „Знаме“.  Ще бъдат представени нови документи, свързани с Христо Ботев, като протоколи от разпитите на заловени участници в четите от 1867 г. В случая проф. Орлин Събев ще представи разпитите на Никола Киселов, като извор за историята на Първата българска легия.
Има интересни теми  като „Как да оценяваме Васил Левски“ на проф. Крумка Шарова. И приноса на проф. Крумка  Шарова и проф. Дойно Дойнов в изследването на възрожденските процеси и делото Васил Левски. Специалисти от музеите в страната ще представят своите изследвания, какво са  открили или пък ще интерпретират по нов начин вече известни документи. 
„При организирането на националната конференция си поставихме като идея да обърнем поглед към онези изследователи, които са оставили сериозна следа в проучването на тези процеси в българското възраждане", каза Дора Чушева. Темите от конференция ще бъдат издадени в том Пети на поредицата на НМ „Васил Левски“ - „Нови документи  и изследвания“. 
Национална научна конференция „ Васил Левски, българската емиграция и освобождението на България“ се провежда на 21 и 22 ноември и е организирана  от НМ „ Васил Левски“, от НМ “Христо Ботев“ и Фондация „Васил Левски“.  Научен ръководил на конференция е проф. Пламен Митев. 
/ХТ/

Title Завеждащият неврологичното отделение в болницата в Дулово е задържан по разследване за издаването на ТЕЛК решения:
Завеждащият неврологичното отделение в Многопрофилната болница за активно лечение в Дулово д-р Бахадър Бекир е задържан по образувано следствено дело за нарушения, свързани с издаването на ТЕЛК решения. Информацията бе потвърдена за БТА от ръководителя на Окръжната прокуратура в Силистра Ивелин Чафаланов.
Той допълни, че полицейски служители са извършили претърсване в кабинета на лекаря, откъдето са иззели документи. 
Бекир е задържан с мярка за неотклонение до 24 часа. Работата по случая продължава.
/ТНП/

Title Община Стара Загора светва в синьо в подкрепа на каузата без насилие срещу децата:
По повод 35-годишнината на Конвенцията на ООН за правата на детето жителите на града ни ще чуят аудио призив с послание срещу злоупотребата с деца
Община Стара Загора се включи в Националната кампания за превенция на насилието и злоупотребата с деца под мотото „Бъди смел, бъди добър!“, а поканата бе отправена от Държавната агенция за закрила на детето.
Националната информационна кампания стартира на 19 септември 2024 г., като основната й цел е гарантиране правото на закрила от насилие на всички деца и особено на децата във висок риск от уязвимост, както и да се мобилизира общността и да се стигне до промяна в публичните нагласи.
Община Стара Загора вече се включи и в четирите дейности в рамките на кампанията - детски конкурс за есе и фотография/колажна тема „Светът е по-добро място без насилие“; спортни активности на открито; засаждане на дърво на територията на общината с послание на децата срещу насилието; осветяване на знакови сгради в общината под надслов за борбата срещу насилието.
Засаждането на малък сребрист смърч точно преди месец бе една от тези прояви на съпричастност от страна на Община Стара Загора. Дръвчето бе засадено от д-р Антония Тодорова, началник на отдел „Здравеопазване и социални дейности“, в градинката на комплекса от сгради, където се помещават 3 социални услуги в близост до Мемориалния комплекс „Бранителите на Стара Загора“. Още по темата:
https://www.starazagora.bg/bg/novini/zasazhdaneto-na-srebrist-smarch-be-poredna-stapka-ot-uchastieto-na-obshtina-stara-zagora-v-kampaniyata-badi-smel-badi-dobar
Днес, 20 ноември 2024 г., се навършват 35 години от приемането на основополагащия Международен акт за правата на детето — Конвенцията на ООН за правата на детето.
По този повод днес в 18.00 часа сградата на Общинска администрация в Стара Загора ще бъде осветена в синьо. Жителите на града ни ще чуят аудио призив с послание срещу насилието и злоупотребата с деца. 
 
/ВМ/

Title Община Стара Загора: Стая за правна и психологическа помощ в подкрепа на жертви на домашно насилие отвори врати днес в Стара Загора:
Зам.-кметът Павлина Делчева: Ние като общество трябва да поемем физическата и емоционалната болка на жертвите от първия ден, от първия час, да ги придружим през целия им път и да не забравяме за тях
В УМБАЛ „Проф. Д-р Стоян Киркович“ АД днес, 20 ноември 2024 г., бе открита Стая за правна и психологическа помощ. Събитието е организирано от „Зонта Клуб Стара Загора“ и „Зонта Интернешънъл“ със съдействието и подкрепата на УМБАЛ „Проф. Д-р Стоян Киркович“ АД и Община Стара Загора. 
Всички български клубове на Зонта Интернешънъл стартираха мащабна кампания срещу домашното насилие „Аз съм РАДА“ с различни инициативи. Приоритет на „Зонта Клуб Стара Загора“ е информираност и превенция на насилието над жени и момичета. 
Куклата Рада, част от кампанията, се позиционира на много обществени места с идеята да е в подкрепа на жени, жертва на домашно насилие. 
Зам.-кметът на Община Стара Загора с ресор Общинска собственост, здравеопазване и социални дейности Павлина Делчева поздрави организаторите и присъстващите: „Изключително  много се вълнувам, тъй като заедно преминахме този път и целия процес до тук. Предавам ви искрените поздрави и  благопожелания от кмета на Община Стара Загора г-н Живко Тодоров. Вълнувам се, защото това е наистина хубаво събитие, ние сме длъжни да правим всичко, което можем в помощ на жертвите от домашно насилие. От друга страна чувствата ми са малко смесени, защото в тази стая ще има хора -  ще има жени, ще има и деца…“.
Павлина Делчева напомни, че ние като общество трябва да поемем физическата и емоционалната болка на жертвите от първия ден, от първия час, да ги придружим през целия им път и да не забравяме за тях дори когато излязат от стаята и социалните услуги. „Радвам се, че колегите, които работят със жертвите на домашно насилие имат възможност да го правят в една по-добра среда. Искрено се надявам, че това ще бъде и знак за хората, че ние полагаме грижа за всички, които са нужда“, допълни Павлина Делчева.
Областният управител на Стара Загора Методи Марков поздрави организаторите за инициативата и изпълнението на проекта за оранжева стая и призова тази инициатива да бъде добър пример и за други области в България.
Президентът на Зонта клуб Стара Загора Фани Димитрова сподели, че създаването на това пространство е една малка стъпка като символ на подкрепа. Стаята, която се открива днес не е само физическо пространство, тя е символ на общността - на състраданието и на общото задължение да се противопоставим на насилието във всичките му форми. Целта е да се напомни на всяка жена, че не е сама и да се подкрепи с ресурсите и силата, за да започне отначало. 
Областният координатор по домашно насилие старши инспектор Младен Кънчев от ОД на МВР - Стара Загора призова всички заинтересовани страни да използват стаята по предназначение, да има резултат от проекта. Той пожела стаята да се използва по-малко и да има по-малко жертви на домашно насилие.
На събитието присъстваха представители на Зонта клубове, представители на институции, учреждения, спонсори и неправителствени организации.
Миналата година е подписан меморандум, сключен между Министерство на правосъдието, МВР, Национално бюро за правна помощ и Адвокатски съвети, към които има разкрити регионални центрове за консултиране. 
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Кампания за безплатно изследване на кръвната захар се проведе в разградското село Гецово:
Кампания за безплатно изследване на кръвната захар се проведе в разградското село Гецово. Тя бе организирана от Сдружението с нестопанска цел „Диабет“ – Гецово, в партньорство с местния пенсионерски клуб „Златна есен“, дружеството „Добротворци“ на БЧК и Федерацията на жените в Разград, съобщи за БТА председателят на Федерацията Ваня Желева. Тя обясни, че инициативата е по повод на Световния ден за борба с диабета, който се отбелязва на 14 ноември. 
Желева заяви, че в рамките на кампанията са измерени стойностите на кръвната захар на повече от 30 жители на Гецово. Изследвания са направени от Таня Ангелова от „Балмед“ ООД, с медицинска апаратура, собственост на Сдружение „Диабет“ в Гецово, която е закупена със съдействието на Община Разград.
„Със задоволство отбелязваме добрите стойности на холестеролните стойности на 80 процента от участниците, добрия контрол на кръвната захар на хората с диабет и артериалната хипертония“, посочи председателят на Федерацията на жените в Разград. Тя добави, че освен проведените безплатни изследвания на пълен липиден профил, на кръвното налягане и на кръвната захар, е организиран и семинар на тема „Диабет и диабетни усложнения“. Лекция за кардиологичните усложнения на болните от диабет е изнесла Таня Ангелова. Гост на дискусията е била председателят на Сдружение „Диабет – Кубрат“ Анушка Антонова. 
Ваня Желева допълни, че в рамките на кампанията членове на СНЦ „Диабет“ в Гецово и доброволци са били обучени да работят с медицинската апаратура, предназначена за лична употреба с циркулярно писмо от производителя.
В началото на седмицата "Сладко хоро" в подкрепа на страдащите от диабет се изви в центъра на Кубрат. Инициативата бе осъществена от Сдружението с нестопанска цел „Диабет - Кубрат“ и Народно читалище "Св. св. Кирил и Методий”. 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Лайънс клубове Пазарджик и Младежки дом – Пазарджик откриват изложба на всички участници в конкурса „Плакат на мира“ в петък:
В петък в Младежки дом – Пазарджик ще бъде открита изложба на всички участници от Пазарджик в Международния Лайънс детски конкурс „Плакат на Мира” 2024 -2025 година, съобщават от културната институция. 
Инициативата се провежда съвместно от Дамски Лайънс клуб „Тракия“ Пазарджик, Мъжки Лайънс клуб Пазарджик и Младежки дом, поясняват още те. 
Конкурсът се провежда на международно ниво за 37-а година,  а темата за тази година е „Мир без граници“. На местно ниво са участвали 60 деца на възраст 11-13 години от Школата по изобразително изкуство към Младежки дом, Основно училище „Проф. Иван Батаклиев“, Средно училище „Георги Брегов“, Основно училище „Св. св. „Кирил и Методий“, село Ивайло, Основно училище „Христо Смирненски“, Профилирана математическа гимназия „Константин Величков“ и Средно училище  "Александър Иванов - Чапай", град Белово, добавят още от Младежкия дом.
Наградените конкурсни творби бъдат изпратени на националния кръг.
/ХТ/

Title От „БСП-Обединена левица“ подкрепиха исканията на синдикатите от МВР за увеличаването на заплатите в сектор „Сигурност“:
От „БСП-Обединена левица“ подкрепиха исканията на Синдикалната федерация на служителите от МВР (СФСМВР) и Синдиката на служителите в затворите в България (ССЗБ) за увеличаването на заплатите в сектор „Сигурност“, съобщиха от пресцентъра на БСП. Срещата е по повод изявленията на служебния министър на финансите Людмила Петкова за „замразяване“ на заплатите в сектора, става ясно от съобщението.
От страна на народните представители присъстваха заместник-председателят на парламентарната група на „БСП-Обединена левица“ Иван Иванов и депутатите доц. Наталия Киселова, Владимир Георгиев и Андрей Вълчев. 
„Чукате на отворена врата, напълно подкрепяме Вашите искания“, каза Иван Иванов. „Има приет закон и увеличенията на заплатите са заложени в него. Министерството на финансите е задължено да го изпълни“, категоричен бе Иванов. Той подчерта, че темата за гарантиране на възнагражденията на служителите в сектор „Сигурност“ в държавния бюджет е била защитавана от левицата на всички проведени досега срещи с другите парламентарни групи, включително на тази с министъра на финансите. „Дори дадохме предложения откъде да дойдат средствата“, допълниха социалистите. 
Според двете страни е неприемлив и вариантът увеличението на възнагражденията да се случи поетапно. Председателят на УС на СФСМВР Илия Кузманов благодари за подкрепата. Социалистите са инициатори на приетите промени в Закона за МВР.
По-рано днес лидерът на "ДПС - Ново начало" Делян Пеевски изрази пълната си подкрепа за обявената протестна готовност от страна на синдикатите в МВР. Уверявам, че като отговорна парламентарна сила "ДПС - Ново начало" ще използваме всички законови средства, за да бъде изпълнено решението на Народното събрание и от 1 януари 2025 година увеличението на заплатите на служителите от МВР и МО да бъде факт, се посочва в позиция на Делян Пеевски, разпространена от пресцентъра на формацията.
И от Сдружение "Синдикат на служителите в Главна дирекция изпълнение на наказанията” изразиха несъгласие относно липса на официална позиция от страна на компетентните органи по повод увеличението на заплатите в сектор "Сигурност". Това се казва в позиция на сдружението, изпратена до медиите.
От сдружението посочват, че в Закона за МВР (ЗМВР) е заложено заплатите им да бъдат актуализирани всяка година през януари, спрямо средната работна заплата за второто тримесечие на предходната година.
/ТТ/

Title УЕФА присъди служебна загуба на Косово за прекратения мач с Румъния:
Апелативната комисия на УЕФА присъди служебна загуба на националния отбор на Косово в мача с Румъния от груповата фаза на Лигата на нациите.
Срещата се състоя на 15 ноември, като в края на мача играчите на Косово напуснаха терена заради провокации от страна на румънските фенове: на трибуните се появиха сръбски знамена, както и скандирания "Сърбия, Сърбия“. Мачът беше прекъснат при резултат 0:0, след като отборът на Косово отказа да се върне на терена. 
"Националният отбор на Косово губи служебно в мача с резултат 0:3 поради факта, че мачът не беше изигран до края (както е предвидено в член 25.01 от Правилника на УЕФА за Лигата на нациите)“, се казва в изявление на УЕФА.
Също така Косовската футболна федерация беше глобена с 6 хиляди евро за неприемливо поведение на националния отбор.
Румънската федерация отнесе глоби за над 100 000 евро за различни провинения. 50 000 евро и мач при закрити врата при следващото си домакинство е наложена санкция заради расистки и дискриминационни прояви на румънските фенове.
Допълнителна глоба от 30 000 евро е наложена на румънците заради провокативни политически послания, 12 500 евро е за освиркване на химна, 14 000 евро за блокиране на пътеките на трибуните и 21 500 евро за хвърляне на предмети, факли и използване на лазери.
/МД/

Title Служебният кабинет одобри допълнителни разходи по бюджетите на няколко министерства и институции:
Служебният кабинет одобри допълнителни разходи по бюджетите на няколко министерства и институции, съобщиха от пресслужбата на Министерския съвет. 
Министерство на транспорта и съобщенията 
С решение на кабинета са одобрени 4,45 млн. лв. допълнителни разходи по бюджета на Министерството на транспорта и съобщенията за 2024 г., за да бъдат компенсирани разходи, направени от „Български пощи“ ЕАД за услуги от общ икономически интерес през 2022 г. и 2023 г. Сумата е в рамките на нормативно определения размер за компенсиране на нетните разходи на дружеството.
Осигуряването на средствата ще балансира паричните потоци на „Български пощи“ и ще обезпечи своевременното изплащане на възнагражденията на служителите, инвестиционните проекти на дружеството, както и ще подобри ликвидността му, уточняват от Министерския съвет. 
Министерство на здравеопазването 
Кабинетът одобри средствата в размер на 27 731 200 лв. по бюджета на Министерството на здравеопазването за 2024 г. за предоставяне на допълнителен трансфер на Националната здравноосигурителна каса за финансиране на дейности във връзка с лечението на лица до и над 18-годишна възраст. С допълнителните средства ще се осигури адекватно, ритмично и своевременно финансиране на дейностите, които по закон са определени като държавна отговорност и ще се предотврати създаването на социално напрежение и натиск, посочват от правителствената пресслужба. 
Министерство на външните работи 
Със свое постановление правителството одобри допълнителни разходи по бюджета на Министерството на външните работи за 2024 г. в размер на 9 001 606 лева, които ведомството е изплатило от своя бюджет във връзка с мерките за помощ по линия на ангажиментите на страната ни и участието ни в Европейския механизъм за подкрепа на мира и представителството на страната в Комитета на механизма.
Европейският механизъм за подкрепа на мира е учреден с като извънбюджетен фонд на ЕС, чрез който да бъдат финансирани всички инициативи в рамките на Общата външна политика и политика на сигурност на ЕС, които имат военни или отбранителни последици. 
Национална служба за охрана 
Правителството одобри и средства в размер на 5 384 660 лв. по бюджета на Националната служба за охрана за 2024 г., предназначени за обезпечаването на предстоящи плащания по сключени договори за изпълнение на Инвестиционната програма за национални проекти, както и за реализиране на капиталови разходи, подпомагащи административната дейност на службата.
Необходимите средства се осигуряват за сметка на капиталовите разходи по централния бюджет за тази година. Със Закона за държавния бюджет на Република България за 2024 г. капиталовите разходи на първостепенните разпоредители с бюджет за периода 2024 - 2026 г. са изведени в обособен ресурс в централния бюджет. Приоритетните проекти са по Инвестиционната програма за национални проекти с прогнозен план на разходите за 2024 година. Предложеният подход дава възможност за проектите, които са с готовност за незабавна реализация, да получават своевременно необходимите средства от централния бюджет. Целта е постигане на по-добро планиране и разходване на капиталовите разходи, както и по-висока ефективност и прозрачност при изпълнението на инвестиционните програми.
/ТНП/

Title ОБНОВЕНА Изложба на фотографа Иво Хаджимишев ще бъде открита на 23 ноември в Кавала:
Изложба на фотографа и журналист Иво Хаджимишев ще бъде открита на 23 ноември от 19:00 часа в Кавала (Μεγάλη Λέσχη на адрес Kiprou 12-14, Kavala 654 03), съобщи за рубриката „БГ Свят“ на БТА д-р Станка Колева, училищен ръководител на Българското неделно училище (БНУ) „Св. Иван Рилски“ в Кавала с филиали в Неа Перамос и в Аспровалта, както и на Трето БНУ „Св. Иван Рилски“ в град Драма с филиал в Като Неврокопи.
Входът за изложбата е свободен, а тя може да бъде разгледана от 25 до 29 ноември 2024 година.
Експозицията „Лицата на Кавала 2024“ е под патронажа на кмета на град Кавала Теодорос Муриадис със съдействието и спонсорството на Нели и Боб Гипсън, посочиха в своята страница във Фейсбук от Дружество „България“ в Гърция и добавиха, че с нея авторът отбелязва и своя 49-годишен труд и усилена работа по целия свят, като последните две години от него са в град Кавала и околностите.
След изложбата фотографиите ще бъдат подарени на хората, които са на снимките, посочи Иво Хаджимишев, цитиран от д-р Станка Колева.
Иво Хаджимишев е работил във в. „Поглед“, сп. „Отечество“, сп. „Сега“, сп. „Жената днес“, сп. „Наш дом“ и др. Автор е на снимки, свързани с културното и историческото наследство на България, портретни фотографии. През 1974 г. прави първата си самостоятелна фотоизложба в Лондон, Великобритания, в салоните на Кралската фотографска асоциация, след която е приет за неин член. Негови изложби са организирани в над 20 страни. От 2000 г. е председател на Българското фотографско сдружение. Носител на наградата „Аполон Токсофорос“ на фондация „Аполония“ за изключителен принос в развитието на българската култура и представянето ѝ зад граница (2009 г.), на награда за принос в развитието на интелектуалната собственост на Националния портал за интелектуална собственост „Ай Пи България“ (2010 г.), на Наградата на София в раздел художествена фотография (септември 2017 г.) и др., сочи справка на отдел „Справочна“ в БТА.

/ЙК/

Title Зам.-министър Ефремова: Броят на социалните предприятия се увеличава всеки ден:
„Броят на регистрираните в Министерството на труда и социалната политика (МТСП) социални предприятия се увеличава всеки ден и това е доказателство, че развитието на икономиката, която променя човешки съдби, е национален приоритет“, отбеляза заместник-министър Наталия Ефремова при откриването на форума „Инструменти за социално финансиране в България“. 
Тя обърна внимание, че добрата регулаторна рамка, видимостта и осигуреният достъп до пазари и финансиране са трите задължителни условия за успешен социален проект. Чрез приемането на Закона за предприятията на социалната и солидарна икономика е създадена нормативната уредба за насърчаването на развитието им. По Националния план за възстановяване и устойчивост и Програма „Развитие на човешките ресурси“ е насочен значителен финансов ресурс, за да станат социалните предприятия, техните продукти и услуги по-видими за обществото и за обучения на мениджърите им и работещите в тях. Създаден е Регистър на социалните предприятия. „Все повече от тях използват марката „Продукт на социално предприятие“, което е гаранция за клиентите им, че печалбата се инвестира в социална кауза“, подчерта заместник-министърът.
Регионалните фокус-точки, които бяха създадени по проект „Развитие на социалната икономика“, съфинансиран по Националния план за възстановяване и устойчивост, са изключително активни.  Благодарение на усилията им броят на социалните предприятия, включени в Регистъра, се е утроил, сочат данните, предоставени от Теодора Демирева, и.д. директор на Дирекция „Жизнено равнище, демографска политика и социални инвестиции“ в МТСП и ръководител на проекта.
По време на форума ръководителят на Управляващия орган (УО) на Програма „Развитие на човешките ресурси“ 2021 – 2027 (ПРЧР) Цветан Спасов обяви мярката „Насърчаване на социалната икономика на местно и регионално ниво“. Очаква се операцията да бъде отворена за кандидатстване до края на 2024 г. и да бъде с бюджет от 22 млн. лв. Проекти ще могат да подават общини, общински предприятия, неправителствени организации, работодатели и субекти на социалната и солидарна икономика.
„Чрез новата мярка сме предвидили да продължи подкрепата за устойчиво развитие на субектите на социалната и солидарна икономика“, заяви Спасов.  С европейското съфинансиране ще бъдат подкрепени техните партньорства с традиционни стопански предприятия. „Това ще създаде повече възможности за обмяна на опит и ноу-хау, които могат да помогнат за развитие на производствените процеси в социалните предприятия, но и да подкрепят работодателите в реалния бизнес да създадат приобщаваща работна среда“, коментира ръководителят на УО на ПРЧР.
                                                      
/ВМ/

Title Министерство на външните работи: Министър Иван Кондов участва в среща на министрите на външните работа на държавите-членки на Централноевропейската инициатива в Тирана:
Министърът на външните работи Иван Кондов взе участие в срещата на министрите на външните работи на държавите-членки на Централноевропейската инициатива (ЦЕИ), която се проведе днес в Тирана.
Дискусията бе фокусирана върху ролята на ЦЕИ в регионалното сътрудничество, процеса на европейска интеграция на страните-кандидатки за членство в Европейския съюз, подкрепата за Украйна, както и настоящите предизвикателства пред региона на ЦЕИ.
Министър Кондов оцени високо приноса на Албанското председателство на ЦЕИ в развитието на регионалния политически диалог. Българският външен министър отправи три ключови послания.
На първо място бе подчертана важността на активното и приобщаващо регионално сътрудничество и добросъседски отношения, както и на подобряването на свързаността в рамките на ЦЕИ и прилежащите региони. Отправен бе призив за напредък в изграждане на Коридор VIII, който е жизненоважен за повишаване на регионалната свързаност, икономическата интеграция и сигурността. 
В контекста на продължаващата руска военна агресия срещу Украйна, министър Кондов постави също силен акцент върху последователната и непоколебима подкрепа на България за Украйна във всички измерения. Потвърдена бе готовност за подкрепа и на следвоенното възстановяване на Украйна, както двустранно, така и в съответствие с целите на Украйна за интеграция в ЕС.
На трето място, българският външен министър потвърди отново силната подкрепа на България за политиката на разширяване на Европейския съюз при спазване на принципа на собствените заслуги. България ще продължи активно да подкрепя европейската перспектива на всички страни-кандидатки и да ги насърчава към напредък в ключови области като върховенство на закона, добросъседски отношения, защита на правата на човека и пълното присъединяване към позициите и решенията в рамките на Общата външна политика и политика за сигурност на ЕС.
Министър Кондов отправи благодарност за работата на настоящия Генерален секретар на ЦЕИ г-н Роберто Антонионе, чийто мандат изтича в края на годината и пожела успех на следващия Генерален секретар г-н Франко Дал Мас.
Република Сърбия ще поеме председателството на ЦЕИ през 2025 г.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Нидерландия ще наеме частни фирми за сигурност в Северно море на фона на руските заплахи:
Нидерландия планира временно да наеме допълнителни служители и оборудване от частни компании, за да подсили сигурността в своята част на Северно море, предаде Ройтерс, като се позова на нидерландското Министерство на отбраната.
Решението идва след като миналата година нидерландската агенция за военно разузнаване представи доклад, според който инфраструктурата на Нидерландия в Северно море като газопроводи и вятърни турбини е мишена за руски саботаж. През април агенцията каза, че Русия може да се опита да саботира и много центрове за данни в региона на Северно море.
„Тази мярка има за цел запълни празнината, докато два нови мултифункционални плавателни съда могат да бъдат приети във военноморския флот, което се очаква през 2026 година“, заяви говорител на министерството.
Ведомството не уточни кои с компании е разговаряло, нито дали разговаря само с нидерландски или европейски компании.
Нидерландската част от Северно море е около един и половина пъти по-голяма по площ от сушата на Нидерландия и е сред най-натоварените корабоплавателни маршрути в света, посочва Ройтерс.
По-рано тази седмица два подводни фиброоптични кабела за комуникации в Балтийско море бяха прекъснати, включително кабел, свързващ Финландия и Германия, което предизвика съмнения за саботаж.
/ЛМ/

Title Законодателството на ЕС за свободата на медиите може да не постигне целите си на Балканите, ако няма воля да бъде приложено, отчита доклад:
Европейското законодателство за свободата на медиите може да не постигне целите си на Балканите, ако липсва политическа воля и способност за прилагането му от медийните регулатори. Това се посочва в доклад на Инициативата за свободни медии на Балканите, представен днес в Европейския парламент в Брюксел и озаглавен “Невидимата ръка на медийната цензура на Балканите”.
Европейският закон за свободата на медиите бележи повратна точка за нашата демокрация, заяви по повод представянето на доклада председателят на ЕП Роберта Мецола във видеообръщение. Особено на Балканите, където медиите често са поставени под политически и икономически натиск, европейското законодателство отваря път за реформи, добавя тя.
Евродепутатът Андрей Ковачев (ГЕРБ/ЕНП) посочи, че свободата на медиите остава водеща задача за ЕП и Европейската комисия. По негови думи са необходими усилия законодателството на ЕС да бъде въведено на национално равнище.
Мая Кочиянчич, външнополитически съветник на председателя на Европейския съвет по въпросите на Западните Балкани и разширяването на ЕС, изрази очакване преговорите за присъединяване на страните от региона да помогнат за подобряване на медийната среда. Институциите на ЕС отчитат недостатъци в свободата на медиите в целия регион, добави тя.
Питър Хорокс, съосновател на Инициативата за свободни медии на Балканите и дългогодишен журналист на БиБиСи, отбеляза, че националните медийни регулатори и европейските институции трябва да бъдат по-упорити в прилагането на правилата на ЕС.
Докладът разглежда случаи в пет държави, сред които и България. За нашата страна се отчита, че политическата нестабилност е довела до известно подобрение на медийната свобода. Допълва се, че България е уязвима на дезинформация и разпространение на руска пропаганда, което може да се отрази на институциите на ЕС. Отбелязва се, че политическото влияние в последните три години е по-прикрито, но продължава да влияе на независимостта на редакциите и регулаторите.
За Гърция се отбелязват трайни предизвикателства като олигархична намеса, политизирани регулатори и компрометирани обществени медии.
За Словения се посочва остаряло местно законодателство и непоследователно прилагане, с което се създава уязвимост от чуждестранно медийно влияние.
За Сърбия се посочва, че има рязък упадък на медийната свобода. Новите сръбски медийни закони повишават способността на държавата да контролира медиите и това води до разпространение на дезинформация и спад в демократичните стандарти, пише в текста.
За Черна гора и Босна и Херцеговина се отбелязва, че са силно повлияни от медии, подкрепяни от сръбската държава, които разпространяват антиевропейски изказвания и така допринасят за разделение в обществото и усложняват пътя към ЕС.
Отправени са препоръки за допълване на законодателството по отношение на правилата за прозрачност на медийната собственост, за ограничаване на медийните монополи, за справедливо разпределение на бюджетното финансиране за медиите. В доклада се отбелязва необходимостта обществените медии да бъдат защитени от политическа намеса, медийните регулатори да бъдат независими и прозрачността на политическата реклама да се подобри.
/МИД/

Title ОБНОВЕНА Янаки Милев се класира за втория кръг на сингъл на турнир по тенис в Анталия, Милев и Нестеров достигнаха четвъртфиналите на двойки:
Националът на България за Купа "Дейвис" Янаки Милев се класира за втория кръг на сингъл и на четвъртфиналите на двойки на турнира по тенис на клей в Анталия (Турция) с награден фонд 25 хиляди долара.
Милев победи сръбския квалификант Максим Максимович с 6:3, 7:6(5) за 1:45 час.
Българинът навакса ранен пробив пасив и изравни още за 2:2, а в последствие взе четири поредни гейма, за да спечели първия сет. Във втората част Милев изостана с 1:3, успя да изравни при 3:3, а след това се стигна до тайбрек. В него националът на България триумфира със 7:5 точки, като си осигури успеха още с първия мачбол.
Така за място на четвъртфиналите той ще играе срещу Франко Агаменоне (Италия).
Друг национал Пьотр Нестеров се класира вчера за втория кръг, където ще се изправи срещу Йон Шперле (Германия).
В надпреварата на двойки Нестеров и Милев, поставени под номер 2, достигнаха четвъртфиналите след 3:6, 7:5, 10-7 над румънците Дан Томеску и Александру Думитру. Следващите им съперници ще бъдат Андрей Чепельов (Русия) и Вук Радженович (Сърбия).
/ИК/

Title АРМЕНПРЕС: Арпине Саркисян беше назначена за министър на вътрешните работи след оставката на Вахе Газарян:
Арменският президент Вахагън Хачатурян официално назначи Арпине Саркисян за министър на вътрешните работи, съобщи арменската новинарска агенция АРМЕНПРЕС.
Указът беше подписан по препоръка на арменския премиер Никол Пашинян. Повишаването на заместник-министърката на вътрешните работи Арпине Саркисян за министър на вътрешните работи беше обявено днес от премиера.
Министърът на вътрешните работи Вахе Газарян подаде оставка в понеделник заедно с други високопоставени служители, след като по време на заседание на кабинета миналата седмица Пашинян разкритикува остро съдебните и правоприлагащите органи на Армения за това, че не са успели да сложат край на усещането за липса на правосъдие в страната.
(Тази информация се разпространява по споразумение между БТА и АРМЕНПРЕС)
/ГГ/

Title Наводненията са най-големият климатичен риск за летище София, посочиха експерти на СОР29:
Наводненията са най-големият риск, свързан с климатичните промени, за летище София, посочиха експерти от компанията оператор „СОФ Кънект“ и Международното летище на Мюнхен на дискусия, посветена на устойчивия авиотранспорт. Събитието е част от програмата на българския павилион на климатичната конференция СОР29 Баку и е организирано от Министерството на транспорта и съобщенията. 
Летище София е разположено близо до река Искър, нивото на подземните води също е високо и комбинацията от тези фактори засилва риска за авиовъзела от наводнения, които са и основният риск, свързан с измененията на климата, и на национално ниво. Опасностите са наводняване на терминалите и пистите, наовдняване на подземните части
През летния период повишаващите се температури затрудняват охлаждането на терминалите, вентилацията и налагат по-висок разход на енергия. През зимата на фона на климатичните промени заледяванията са все по-чест проблем с намаляването на снеговалежите – само тази година вече е имало десет последователни дни на замръзване, което налага повече действия за размразяване на съоръженията и машините, забавя подготовката на самолетите за полет и поставя и пътниците в опасност от подхлъзване. Сушата също поставя предизвикателства заради по-трудното осигуряване на необходимата вода. Това сочи оценката на климатичните рискове, изготвена през 2023 г. за физическите рискове от климатичните промени, посочи Антоанета Стоянова, директор по устойчиво развитие на "СОФ Кънект". 
Тези рискове са отчетени в проекта за разширяване на летището и неговата модернизация, каза архитектът Боян Митов от летищната управа. 
Модерни отводнителни и дренажни системи, енергийно ефективни сгради, свързаност с обществения транспорт, изграждане на собствена фотоволтачина централа до 2026 г., благодарение на която на концесионерите да се предлага възможност да ползват зелена енергия, са част от плановете на авиовъзела да стане петзвездно летище с функции на регионалън хъб, посочи той. 
Друга насока в плановете на летището са преминаването към флотилия от електрически обслужващи автомобили, спирането на работата на системата за отопление на Терминал1, използваща дизел, електрически автобус за връзка между Терминал 1 и Терминал 2. 
Летище София участва в Програмата за въглеродна акредитация на летищата от 2016 г., като през 2024 г. достигна четвъртото от общо пет нива по схемата, т.е. има пътна карта за постигане на нетна нула, посочи Михаел Обермайер, консултант от международното летище на Мюнхен. 
Други планирани мерки включат услия за декарбонизиране на дейността на самолетите с използване на устойчиви горива, както и на наземните операции, например придвижването на самолетите по летището да става с нулеви емисии, каза експертът. 
След като заработи планираният Терминал 3, сградата на Терминал 1 ще спре работа, но ще бъде запазена - възможни варианти са в нея да бъдат разположени офиси или музей на авиацията.  Проект с финансовото участие на Европейската комисия предвижда и изграждане на инфраструктура за електрически транспорт, допълни Стоянова. 
Като част от цялостната стратегия на България за устойчивост на транспорта се очаква към 1 януари 2025 г. да започне използване на устойчиво авиационно гориво, като в момента усилията са насочени към доставката на такова гориво до летището и отделното му съхранение от останалото гориво, каза заместник-министърът на транспорта и съобщенията Живко Петров. Подобни програми се развиват и за морския транспорт, допълни той. 
/АКМ/

Title "Нокомис" е прозаична книга, писана по поетичен начин, каза пред БТА Катерина Стойкова:
Повечето ми книги, публикувани досега на български или английски език, са били поетични. Написала съм няколко прозаични книги, но това е първата, която бива издадена. Това каза пред БТА писателката Катерина Стойкова по повод най-новата си книга "Нокомис". На събитие в родния си град Бургас авторката, която от години живее в САЩ и разделя времето си между американската държава и България, постави началото на литературното турне на най-новото издание, което излиза в каталога на ICU.

Стойкова коментира, че макар да е прозаична, "Нокомис" отново е написана по поетичен начин - онзи, който тя най-добре познава. "Текстът излизаше на малки парчета като стихотворения в проза, които после аз подредих по начин, по който бих подредила стихосбирка. Тук обаче има и история, а тя предполага начало, среда и край, но не непременно в този ред", допълни тя пред БТА.

Стойкова добави, че обяснението на значението на заглавието "Нокомис" се съдържа в края на книгата, но предпочита да не го издава на читателите си в аванс.  

Писателката коментира, че с новата си книга се вглежда в отношението между учители и ученици, кой на кого какво дължи и до каква степен общият извървян път задължава. "Във всичките ми книги досега има автобиографични елементи. Тази не е изключение. Човек, който ме познава, би могъл да разпознае някои неща - като например блок 55 в бургаския комплекс "Славейков", каза Стойкова.

Тя допълни, че Бургас винаги присъства по един или друг начин в творчеството, защото за нея той олицетворява не само родния град, но и родината и езика. "Мога да съм и американка, и българка, така както човек може да е и жена, и майка", коментира писателката.

"За мен е важно, че представянето на новата ми книга, започва от Бургас, защото за мен до голяма степен България е Бургас, така както Съединените щати са Лексиннгтън, Кентъки. Това са моите два полюса и места, които наричам дом и на които се чувствам на място и навреме", коментира още тя. 

На въпрос с какво усещане е към американския си дом след последните президентски избори в САЩ, тя отговори, че ако човек види потока във Фейсбук профила ѝ преди изборите, не би си помислил, че някой изобщо би могъл да гласува за Тръмп. "Сега много хора от моите приятели са в шок и в траур. Мисля, че това изненада много хора, които подкрепят жените и женското движение, женското здраве и правото на избор за нашите собствени тела. Това, както и отношението към опазването на околната среда и личните свободи на всеки от нас - това е нещо, което притеснява повечето хора в моите среди в Щатите", коментира още писателката.   

Модератор на разговора с писателката в Бургас бе местната литераторка и преподавател Добрина Топалова. Тя определи книгата като голяма, но много позитивна изненада, тъй като до този момент Катерина Стойкова е била позната единствено с поезията си.

"Още с първата си книга "Въздухът около пеперудата" от 2009 г. Катя направи много силно впечатление на критиката и на читателите с респектиращо начало. Още тогава тя изпъкна с неповторимата енергия на стиха, който търси пределната истина, максимално изчистен е и не борави с никакви орнаменти", каза Топалова и коментира, че Стойкова е съхранила това си умение и до ден-днешен и го прилага още по-успешно и в прозата.

По думите на литератора "Нокомис" съдържа всичко характерно за търсенията на писателката в областта на идеите чрез нейния неповторим стил. Освен това в работите ѝ винаги има култ към истината и силна философска тяга, добави Топалова. Според нея в книгите на Катерина Стойкова все повече се избистря едно дълбоко уважение и симпатия към древните апофтегматични форми и това толкова лаконично представяне на древни истини. 

Както БТА писа, след Бургас книгата предстои да бъде представена на 20 ноември в Стара Загора и в Троян на 21 ноември. След това ще гостува в Пловдив на 10 декември, както и в София на Панаира на книгата в НДК от 11 до 15 декември.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Позиция на община Смолян във връзка с инициативата „Пристрастени към спорта, не към хазарта“:
В годините на управление на Общината основен приоритет е бил развитието на спорта. Няма да изброяваме десетките инвестиции в тази насока и резултатите, които всички виждат. Постоянно получаваме положителни отзиви от граждани, гости на града, отбори и посетители. Считаме, че възможността футболният клуб да получава подкрепа от спонсори, посредством предоставени рекламни площи е добра инициатива и помага значително за съществуването и развитието на клуба. Утвърдена практика е да се дава възможност за реклама на спомоществователи на всички спортни клубове в Смолян и цялата страна. Разбира се, при спазване на  закона, а в цитирания случай след санкция на Общинския съвет - Смолян. Апелираме към политиците, които стоят зад инициативата, да впрегнат енергия към реална помощ, резултати и подпомагане на спорта в града. В последните години не виждаме такива усилия. Деструктивната реторика не помага на никого.
По отношение на препоръките за инвестиции в спортната инфраструктура, информираме същите загрижени политици, че община Смолян подготви проект с мащабни инвестиции в стадион „Септември“- кв. Райково, който се надяваме да се реализира през 2025 година. С неговата реализация ще имаме модерна поливна система, напълно функционална сграда и обновени прилежащи площи. На следващо място е изготвен и подаден проект, който предвижда изграждане на покрит терен за футбол с размери 30 на 15 метра, който да бъде използван за практикуване на спорта през зимните месеци. Очаква се да бъде реализиран следващата година. Също така ще бъде предложено в бюджета за 2025 г. да бъдат заложени средства за подмяна на настилката на съществуващо игрище с размери 40 на 20 метра, което се използва масово и от отбори, и от граждани.
Гореописаните инвестиции са известни, коментирани и намираме за странно да бъдат включени в препоръките на Местната гражданска инициатива "Пристрастени към спорта, не към хазарта". Разчитаме на повече реални идеи, възможности за финансиране и позитивни идеи за развитието на Смолян, а не на следизборни инициативи и намесване на спорта за политически цели.
 
/ВМ/

Title Датските военноморски сили следят китайски кораб след прекъсването на кабели в Балтийско море:
След като два кабела бяха прекъснати в Балтийско море, а Швеция и Финландия обявиха, че започват разследване за саботаж, днес датските отбранителни сили заявиха, че следят китайския кораб "И Пън 3", предаде Франс прес.
"Намираме се в района близо до китайския кораб", заяви датското министерство на отбраната за АФП. 
Корабът за насипни товари, който е собственост на китайската компания "Нинбо Ипън Шипинг" (Ningbo Yipeng Shipping Co), е прекарал вчерашната нощ в протока Категат, който се намира между Дания и западното крайбрежие на Швеция, съобщи специализираният сайт "Маринтрафик" (Marinetraffic).
Корабът е бил близо до района, където кабелът, свързващ Финландия с Германия, е бил повреден преди два дни, въпреки че няма доказателства, уличаващи го директно, според сайта "Маринтрафик".
Преди четири дни друг телекомуникационен кабел, свързващ Швеция с Литва, също беше повреден.
Германският министър на отбраната Борис Писториус вече заяви, че със сигурност причината за щетите е саботаж. "Никой не вярва, че тези кабели са били прекъснати случайно", каза той.
През октомври 2023 г. подводен газопровод между Финландия и Естония също беше повреден. Разследването тогава установи, че повредата е била нанесена от котвата на китайски товарен кораб, припомня АФП.
Тези инциденти напомнят и на саботажа на газопроводите "Северен поток" от септември 2022 г., който досега остава неразкрит. Преди няколко месеца американското издание "Уолстрийт джърнъл" свърза саботажа с бивш ръководител на генералния щаб на украинската армия - обвинение, което Киев определи като "абсолютна глупост".
Според друг специализиран сайт - "Весъл файндър" (VesselFinder) - на 15 ноември китайският кораб "И Пен 3" е напуснал руското пристанище Уст-Луга, което се намира западно от Санкт Петербург.
Междувременно финландската полиция обяви, че е започнала разследване на прекъсването на подводния оптичен кабел между Финландия и Германия по подозрение за нанесени материални щети и утежнени нарушения в телекомуникациите. 
Шведският министър на гражданската отбрана Карл-Оскар Болин заяви вчера пред Ройтерс, че въоръжените сили и бреговата охрана на страната са засекли движението на кораби, което съответства на прекъсването на два телекомуникационни кабела в Балтийско море.
/ГГ/

Title Напълно заслужено бе предпочетена кандидатурата на Зетова, националният тим все още е витрина, смята президентът Любомир Ганев:
Президентът на волейболната федерацията Любомир Ганев приветства Антонина Зетова като новия селекционер на националния женски отбор.
"Добре дошла! Напълно заслужено нейната кандидатура бе предпочетена. От нас като федерация се иска да предоставим най-добрите условия за подготовка и ще направим всичко, както при мъжете. Благодарим и на Лоренцо Мичели, който води тима в последните три години. Аз му се обадих по телефона вчера, за да научи новината от нас, не от медиите. Неговият договор изтече с последния турнир и вече гледаме смело напред", каза Ганев при представянето на Зетова.
"На конгреса на Световната федерация наскоро бе даден примерът със Словения. През 2004 отборът е на 64-о място в ранглистата. Тогава няколко млади момчета отиват и казват на президента, че мечтата им е да играят на Олимпийски игри. През тази година Словения игра за пръв път на Олимпиада. Едва сега трима от най-добрите им състезатели се отказват на близо 40 години, но те не са пропускали нито един голям турнир. И тогава са тежки лагери - по 4-5 месеца, в които състезателите са далеч от семействата, близките. Важното е нашите състезатели да искат да играят за националния отбор. Ние можем да им осигурим най-добрите условия - зали, хотели, пътувания, пари от наградния фонд, но е въпрос на желание. Няма друга федерация в България, в която шест отбора от всички възрастови групи да играят на Световни първенства, както още два тима, които ще бъдат на Европейски първенства. Хубаво е да се знае, че националният отбор все още е витрина. Има състезатели, които правят грешката да се откажат,  а след това осъзнават, че участието в националния тим им носят договори с по-добри клубни отбори, в които взимат по-добри заплати", подчерта президентът.
"На Управителния съвет бяха определени цели пред отбора, при изпълнението на които договорът на Антонина Зетова може да бъде продължен автоматично още за две години. Важно е в ранглистата да напредваме с две позиции на година. В момента сме на 20-о или 21-во място. В Лигата на нациите минимумът е да запазим мястото си там, на Световното първенство чудесно класиране ще бъде сред първите десет, което ще ни предвижи с няколко места напред. Тони (б. а. - Зетова) ще има хоризонт на работа. До 2028 година можем да сме на 12-13 позиция. Федерацията има за цел да избере треньор, той си води щаб и преценява на кои състезатели да разчита, ние не се бъркаме в това. До 29 ноември трябва да представим програма за финансиране пред Министерството на младежта и спорта. Обикновено ние вкарваме програма за 4,7 милиона лева примерно, те одобряват 2,5 милиона и ни казват да преценим откъде може да режем - екипировка, отбори, състезатели", каза още Любомир Ганев.
Той отново затвърди позицията си, че е фен селекционерът да работи само в националния отбор, като в големите страни дори има забрани треньорите да съчетават работата си с тази в клубни отбори, но за Зетова ще се мисли, тъй като тя е част от щаба и на ЦСКА в момента.
Координаторът към националните отбори Николай Иванов добави, че е направен план за подготовка на националните отбори още преди избирането на селекционер. Сега предстоят срещи, на които ще се уточняват детайлите. Женският национален отбор и тимът до 21 години ще се готвят на едно място по чисто логистични причини, за да може да има преливане на състезателки между двата отбора, ако се наложи. Локацията за женското направление ще бъде в София. 
 
/ХБ/

Title Испанската министърка на екологичния преход Тереса Рибера защити службите, които са пуснали сигналите за наводненията в Испания:
Испанската министърка на екологичния преход Тереса Рибера, кандидат за поста европейски комисар, защити днес действията на службите, които са издали предупрежденията в деня на смъртоносните наводнения на 29 октомври в Испания, като заяви, че е „опасно“ те да се поставят под съмнение, предаде Франс прес.
„Бих искала да отдам дължимото на работата и всеотдайността на държавните служители, които издадоха предупрежденията, което беше техен дълг“, заяви министърката пред испанския Конгрес на депутатите, като определи отправените към тях критики като „несправедливи и опасни“.
След бедствието, което по последни данни е отнело живота на най-малко 227 души, дясното регионално правителство на провинция Валенсия и централното правителство на социалиста Педро Санчес си отправят взаимни нападки заради ролята им в управлението на службите за предупреждение и спасяване, които бяха остро критикувани от засегнатите от бедствието.
Споровете достигнаха до Брюксел, където назначаването на Рибера за еврокомисар беше блокирано от десницата по инициатива на Испанската народна партия, която поиска тя да бъде подведена под отговорност за смъртоносните наводнения.
„Опитът показва, че ранното предупреждение е реалната възможност за справяне с проливните дъждове и внезапното увеличаване на речния поток“, каза още министърът пред депутатите.
Карлос Масон, премиерът на провинция Валенсия, който беше остро критикуван след бедствието, наскоро призна, че са били допуснати „грешки“, като същевременно разкритикува действията централното правителство, и по-специално червения код за тревога, издаден от Националната метеорологична агенция сутринта. Той заяви, че този вид тревога „се е появявала 36 пъти през последните 10 години и нито една от тях не е била последвана от внезапни наводнения като тези“ от миналия месец.
„През последните пет години само едно от 400 предупреждения за проливни дъждове и риск от наводнения е било издадено с червен код“, отговори днес Тереса Рибера, като увери, че това е „най-подходящото предупреждение [...], за да може да се реагира предварително и да се определят най-подходящите средства за защита на населението“.
„Няма обаче смисъл да разполагаме с цялата необходима информация, ако човекът, който трябва да реагира, не знае как да го направи“, добави Рибера.
„Ние не живеем в провалена държава, а в правова държава и имаме обществени служби, които работят за защита на населението и които всички трябва да уважаваме, ценим и укрепваме, защото знанието, науката и доверието в институциите са най-добрите ни съюзници пред лицето на риска“, заключи министърът в отговор на многобройните критики, отправени към властите след наводненията.
/ЛМ/

Title Лекция за агресията в училище и наказателната отговорност на непълнолетните изнесе съдия от Монтана пред ученици:
Ученици от Финансово-стопанскаjd професионална гимназия „Васил Левски“ в Монтана гостуваха в Съдебната палата в града по повод Международния ден за борба с насилието срещу деца и слушаха лекция за агресията в училище и наказателната отговорност на непълнолетните. Лектор беше съдия Калин Иванов от Районния съд в Монтана, съобщиха от пресслужбата на Окръжен съд-Монтана.
Съдия Иванов е разяснил на учениците от 10 клас, обучаващи се по специалност „Съдебна администрация“, какви възпитателни мерки се предприемат по българското законодателство срещу деца и хулигански и противообществени прояви. Лекторът е поставил акцент върху детската агресия и насилието в училище, а учениците са задали множество въпроси, свързани с наказателните дела срещу малолетни и непълнолетни. Съдията е запознал учениците и със структурата на съдебната власт в България и с това как действа тя, а те са изразили задоволство от придобитите нови знания.
Лекцията е част от Образователната програма „Съдебната власт – информиран избор и гражданско доверие. Отворени съдилища и прокуратури“, която се изпълнява съвместно от Министерството на образованието и науката и Висшият съдебен съвет. Целта на тази програма е да запознае учениците със структурата и функциите на съдебната власт в България, да формира правна грамотност, да повиши степента на спазването на законите сред младите хора и да увеличи доверието на обществото в съдебната власт, уточниха от Окръжния съд в Монтана.
/ЛРМ/

Title Експерти заявиха, че масовият убиец от нападенията в Норвегия през 2011 г. не е психично болен:
Експерти заявиха днес пред норвежки съд, че масовият убиец Андерш Брайвик не страда от психични заболявания, предаде ДПА. Те казаха това по време на съдебно заседание по дело, на което да се реши дали осъденият крайнодесен терорист може да бъде освободен условно предсрочно от затвора.
В доклад, представен в съда, психолог и психиатър казаха, че Брайвик не трябва да се третира като психичноболен или като физически болен човек, съобщи норвежката информационна агенция Ен Те Бе.
Брайвик бе осъден през 2012 г. за това, че през юли през 2011 г.  уби 77 души в норвежката столица Осло и на остров Ютьоя.
В доклада на специалистите пише, че според тях Брайвик е извършил нападенията през 2011 г. в резултат на политическа радикализация, въпреки че имал и нарцистично поведение.  Двамата говориха на второ съдебно заседание, провеждащо се в съд, обособен в строго охраняем затвор. Делото ще продължи до утре. Решението по него ще бъде обявено по-късно, но шансовете Брайвик да бъде освободен са малки, отбелязва ДПА. 
Докладът на експертите, съдържащ над 100 страници, е първата оценка за поведението на Брайвик от осъждането му преди 12 години. Оттогава има множество диагнози и въпроси, свързани с психичното здраве на норвежеца.
/ГГ/

Title Гърция арестува алжирец, заподозрян в контрабанда на болкоуспокояващи във Франция:
Гръцката полиция арестува алжирец, заподозрян в контрабанда на болкоуспокояващи лекарства, съдържащи прегабалин, от Гърция във Франция. Арестът е осъществен след съвместна операция заедно с френските власти и полицейската агенция на ЕС ЕВРОПОЛ, съобщи Ройтерс. 
Двадесет и осем годишният мъж се е снабдявал с лекарствата, съдържащи прегабалин, от аптеки в Гърция и ги е доставял в Париж и други френски градове през последните три години, уточни днес полицията.
Лекарството против припадъци прегабалин се използва при епилепсия и тревожност и може да предизвика отпускане и еуфория.
Мъжът е арестуван в Атина тази седмица, докато се опитвал да изпрати пакет с над 3300 таблетки, посочват от полицията. Потвърдени са най-малко 55 такива пратки с лекарства от 2021 г. насам, каза полицейски служител.
Френската полиция е арестувала мъж, за когото се твърди, че е получателят на пакетите, добави полицейският служител.
След сигнал от гръцкото разузнаване през март гръцката брегова охрана конфискува корабче, плуващо под британски флаг и натоварено с близо четири милиона таблетки прегабалин, припомня агенцията.
 
/МИД/

Title Започна новата учебна година по вероучение в Банско:
В навечерието на празника Въведение Богородично – Деня на християнското семейство и християнската младеж, с благословия и напътствия към децата, иконом Георги Касапинов откри новата учебна година по вероучение в църквата „Света Троица“ в Банско.
Над 200 деца от НУ ”Св.Паисий Хилендарски” и СУ ”Неофит Рилски” са избрали религията за допълнителен предмет в училище. Техен преподавател отново ще бъде Марияна Думанова.
Началото на учебната година по вероучение бе дадено с молитва на децата, а след това учениците рецитираха „Символа на вярата“, в която са изложени накратко и точно основните истини на православната вяра, че човек без вяра е като слепец.
Програма продължи със стихове и песни на православна тематика.
Учениците бяха поздравени от директора на НУ ”Св.Паисий Хилендарски” Евгения Тренчева, която пожела успешна работа на учителката Марияна Думанова, а на децата да бъдат милосърдни към родителите, възрастните и съучениците си.
И на- важното: „Който прави добро, добро намира“.
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title В ИАРА се провежда проучвателно посещение и обмяна на практики между България и Украйна:
В Изпълнителната агенция по рибарство и аквакултури (ИАРА) се провежда проучвателно посещение и обмяна на практики между България и  Украйна, съобщиха от пресцентъра на агенцията.
Изпълнителният директор д-р Николай Георгиев се срещна с делегация водена от украинския му колега на Държавната агенция по рибарство и мелиорации Игор Клименок. Срещата е на тема "Проучвателно посещение за запознаване с механизмите за мониторинг, контрол и надзор в страните от ЕС в рамките на общата политика в областта на рибарството". В дискусията стана ясно, че двете институции са структурирани по аналогичен начин, ще се обмислят практики.
За мен е изключително удоволствие да приветствам всички с добре дошли. Събитието се осъществява със съдействието на Инструмента за техническа помощ и обмен на информация на Европейската комисия. Вече десетилетия имаме активни взаимоотношения в почти всички сфери. Свързани сме и географски - чрез Черно море, което ни дава възможност да обменяме, развиваме и споделяме общи възгледи за управлението на рибарството и аквакултурите, както и за опазването на черноморските ресурси, каза изпълнителният директор, цитиран от пресцентъра.
Форумът ще продължи до петък и ще обхване различни теми за сътрудничество между двете държавни агенции.
Украинската институция отправи покана към ИАРА за бъдеща инициатива по предаване на добри практики.
БТА припомня, че преди месец от ИАРА информираха, че се засилват проверките във водните обекти - вътрешните водоеми, по река Дунав и Черно море с цел недопускане на нерегламентирана риболовна дейност.
/ТНП/

Title Профсъюзи предлагат на "Фолксваген" замразяване на заплати и други мерки срещу отказ от масови съкращения:
Представители на германските профсъюзи във "Фолксваген" (Volkswagen) предлагат да бъдат замразени планираните увеличения на заплатите на работниците и служителите на автомобилостроителния концерн, за да бъде избегнато затваряне на заводи в Германия и масови съкращения, предаде ДПА. 
Влиятелният профсъюз "И Ге Метал" (IG Metall) и синдикалните организации в концерна му предлагат план, който предвижда "Фолксваген" да спести около 1,5 млрд. евро от очакваните по-високи разходи за заплати и осигуровки на своите служители. Те предлагат и да заемат "по-гъвкава" позиция относно продължителността и разпределението на работните смени в германските заводи на концерна. В замяна настояват ръководството на "Фолксваген" да гарантира, че компанията няма да прибягва да закриване на производствени мощности в Германия и до масови съкращения. Профсъюзният план е обявен преди планираните за днес преговори между синдикатите и високопоставени мениджъри на автомобилната група. На тях се очаква да бъдат проведени преговори относно параметрите на нов колективен трудов договор в концерна.
Представители на ръководството на "Фолксваген" реагираха предпазливо на плана, представен от "И Ге Метал" и от синдикалните организации в германското подразделение на компанията. Те обявиха, че финансовите параметри, включени в предложението, трябва да бъдат анализирани внимателно, посочва ДПА.
През септември синдикатът "И Ге Метал" обяви, че ръководството на "Фолксваген" (Volkswagen Group) го е уведомило, че се отказва от редица трудови споразумения. Концернът е планирал да прекрати участието си в споразумения с профсъюзите, сключени преди десетилетия. Това става на фона на план за съкращаване на разходите, чиято цел е "стабилизиране на основния бранд на автомобилната група "Фолксваген". Той предвижда евентуалното затваряне на нейни заводи в Германия, нещо което не се е случвало никога в 87-годишната история на компанията, отбелязва Ройтерс.
/СЛС/

Title Заради катастрофа на ул. "Станционна" в Шумен е затруднено движението в района:
Поради пътно произшествие на ул. "Станционна" в Шумен е затруднено движението в района, съобщиха от пресцентъра на Областната дирекция (ОД) на МВР. 
Водач на автомобил се е ударил в движещия се пред него товарен автомобил. В леката кола са пътували още двама, по първоначални данни – ученици, отбелязват от пресцентъра на полицията в Шумен. 
Оттам информират още, че малко по-рано днес, в района на магазин „Практикер“ в града, трафикът също е бил затруднен, заради друг пътен инцидент, само с материални щети. 
От Областната дирекция на МВР отправят апел към водачите да шофират внимателно в района на двете катастрофи. 
Близо 550 нарушения на скоростните режими са установени от 11 до 17 ноември в Шуменско, съобщи пред журналисти на 18 ноември старши инспектор Тунай Йонуз от сектор „Пътна полиция“ към Областната дирекция на МВР в Шумен при проведена акция на полицията на бул. „Симеон Велики“ в града, където бяха проверени десетки водачи на автомобили, включително в рамките на втория етап от акция „Зима“.    
В сравнение с 2022 г. пътнотранспортната обстановка в областта е влошена - тежките произшествия са с 28 повече, с четирима загинали и 38 ранени участници в движението, съобщиха при отчета за дейността си за м.г. от ОД на МВР в Шумен.
/ЛРМ/

Title Датската икономика нараства с 1,2 на сто през третото тримесечие:
Датската икономика е нараснала за второ поредно тримесечие през трите месеца до края на септември, което се дължи основно на фармацевтичната промишленост. Това се посочва в предварителните данни на Датската статистическа служба, публикувани днес и цитирани от ДПА.
Брутният вътрешен продукт (БВП) е нараснал с 1,2 на сто през третото тримесечие след увеличение с 1,3 на сто през второто тримесечие.
Растежът на датската икономика е задвижван основно от значителното увеличение в промишлеността, най-вече във фармацевтичния сектор. За сметка на това морският транспорт е имал значително отрицателно въздействие върху растежа. 
По отношение на разходите потреблението на домакинствата се е увеличило с 0,3 на сто, а държавното потребление се е повишило с 0,5 на сто. Брутните фиксирани инвестиции са нараснали  с 0,9 на сто, а износът на стоки и услуги остава без промяна на фона на слабото търсене на услуги и спада на вноса с 0,7 на сто.
На годишна основа икономиката е регистрирала растеж с 3,9 на сто през третото тримесечие. 
/СЛС/

Title В Сливен започна набирането на номинации за 10-те най-добри спортисти за 2024 година:
В Сливен започна набирането на номинации за 10-те най-добри спортисти, най-добър треньор, най-добър отбор от колективните спортове, най-добър спортист с увреждания и за „Бъдеща звезда“ за 2024 година, съобщиха от общинската администрация.
Предложенията се подават от спортните клубове в Сливен до 29 ноември, включително. Най-добрите спортисти и треньори на Сливен за 2024 година ще бъдат наградени на тържествена церемония на 18 декември.
Според регламента, за да бъде номиниран спортист, задължително трябва да е състезател на сливенски спортен клуб, да е участвал в световни, европейски, балкански или републикански състезания.
За треньор на годината ще бъде номиниран личният наставник на победителя в анкетата за най-добър спортист за 2024-а. За най-добър отбор от колективните спортове ще бъде избран този с най-добри показатели през годината.
По традиция, най-добрият спортист с увреждания ще бъде посочен от председателя на Спортния клуб за хора с увреждания „Сини камъни“ – Сливен.
В категорията „Бъдеща звезда“ – индивидуални спортове, всеки клуб номинира завоювалите първо място на държавния шампионат за всички възрасти и категории под 16 години, както и тези, завоювали I, II и III място на световни, европейски и балкански шампионати.
В категорията „Бъдеща звезда“ – колективни спортове, представител на всеки клуб номинира най-перспективната възрастова група от клуба. Наградата се връчва на капитана на номинирания отбор.
БТА припомня, че през 2022-а и 2023 година за Спортист на годината в Сливен бе обявен състезателят по вдигане на тежести Божидар Андреев. 
/КМ/

Title Цвета Рангелова: Ще продължим да номинираме Петър Петров за Председател на НС:
“Ние ще продължим да номинираме Петър Петров за Председател на Народното събрание, тъй като смятаме, че това е най-подходящата кандидатура, с оглед, както на неговите лични качества, така и с оглед на създалата се ситуация на политически блокаж на Парламента, въпреки че това е въпрос, който трябваше да решат първите две политически сили”, заяви в ефира на “Нова нюз”, народният представител от “Възраждане” - Цвета Рангелова. 
Тя обяви още, че от третата политическа сила са поканили всички за разговори за съставяне на правителство, с изключение на ГЕРБ, ДПС и АПС, тъй като според тях това е единственият рационален начин, по който би могъл да се елиминира моделът, наложен именно от ГЕРБ и ДПС.
“Ако от ПП-ДБ действително искат да създадат кордон, изолиращ ГЕРБ и ДПС, не би трябвало да отказват разговори с нас, именно по тази тема, така би се осъществил истински кордон, заобикалящ Пеевски, а не само това да се случва на декларации. Ние сме отговорни политици и сме доказали това с участието си вече в няколко парламента”, коментира още Рангелова. 
В тази връзка тя допълни, че политиките, по отношение, на които не биха направили компромис по време на преговорния процес са свързани с антикорупционното законодателство - още в първия работен ден на миналата седмица от “Възраждане” са внесли  набор от законодателни мерки за справяне с корупцията, с предоговаряне на условията за членство в ЕС и използването на референдумите като легитимен демократичен инструмент, по отношение на въпроси с висок обществен интерес.
/МТК/

Title Общини и институции представиха готовността си за зимния сезон пред областния управител на Пазарджик:
Представители на общини, държавни институции и дружества докладваха готовността си за работа през зимния сезон и при усложнена обстановка пред областния управител на Пазарджик Валентина Кайтазова. Това съобщи Мария Ловчинова от областната администрация след заседание на Областния съвет за намаляване на риска от бедствия. 
Тя посочи, че в 12-те общини са проведени заседания на общинските щабове. Имат изготвени планове за зимно поддържане на общинските пътища и уличната мрежа. Приоритет за всички общини при зимното почистване са болничните заведения, поликлиники, учебни и детски заведения, социални домове, сгради на оперативните служби на МВР, административни сгради, централни части на населените места. Сключени са договори с фирми и общински предприятия за зимно поддържане, осигурени са количествата пясък и сол, необходими за поддържането на пътища. Извършени са проверки за готовността на техниката за зимно поддържане, както и за изтегляне на закъсали тежки товарни автомобили. Проверени са техническите възможности на фирмите и едноличните търговци за изпълнение на договорените задължения и е създадена организация за недопускане дублирането на техника, ангажирана за поддържането едновременно на републиканска и общинска пътна мрежа.
Поддържането на републиканските пътища на територията на Областно пътно управление Пазарджик се осъществява по два договора. За автомагистрала "Тракия" изпълнител е фирма "Автомагистрали" ЕАД гр. София. За републикански пътища I-ви, II-ри и III-ти клас изпълнител е фирма “Европейски пътища” АД. В плана за зимно поддържане за АМ "Тракия" са заложени 22 машини за зимно поддържане, 2820 тона техническа сол и 12 тона калциев хлорид. За зимното поддържане пътищата от републиканската мрежа са предвидени 106 машини, 15000 м3 пясък, 4300 тона техническа сол и 12 тона калциев хлорид. 
На заседанието е посочено още, че при зимни условия проблемни остават участъците от пътната инфраструктура в Родопската част на областта, пътищата Белово- Юндола, Варвара- Велинград, Батак-Картела, Пещера-Батак, Юндола-Белмекен, района около летовището "Свети Константин" и курортния комплекс "Цигов Чарк". В района на Средна гора рисков е пътят Панагюрище-"Панагюрски колонии". 
 
/ТТ/

Title Срокът за кандидатстване по програмата "Училища за пример" е до 5 декември:
Още 40 училища имат възможността да станат част от значима промяна в българското образование чрез програмата "Училища за пример" на фондацията "Заедно в час" от идната учебна година. Кандидатстването е отворено до 5 декември, а одобрените училища получават напълно безвъзмездно професионална подкрепа и обучения на стойност 50 000 лева, съобщиха от организацията.
„Училища за пример“ вече е променила живота на над 59 000 ученици в страната. 140 училища от 21 области са част от програмата, по която 1400 директори и учители преоткриват радостта от преподаването и превръщат класните стаи в пространства за вдъхновение. Програмата не просто обучава - тя преобразява. Учителите научават конкретни идеи и практики, които могат да приложат в класната стая още на следващия ден. Те стават дизайнери на преживявания, а учениците - активни откриватели на знания. Класните стаи се превръщат в лаборатории за иновации, където предметите оживяват чрез практически проекти и групова работа.
"Виждаме как дори малки училища създават големи чудеса", казва Ивелина Пашова, ръководител на програмата. "Сред преминалите двегодишното обучение има училища от малки населени места, като Основното училище (ОУ) "Отец Паисий" в Георги Дамяново с 36 деца, и такива от София, Бургас и Кърджали с над 1600 ученици. Има обединени и основни училища, професионални и профилирани гимназии - всяко от тях открива своя уникален път към успеха с помощта на нашите обучители и ментори", допълва тя.
Веселина Александрова, заместник-директор в ОУ "Васил Априлов" в Бургас, споделя след първото си обучение през това лято: "Обучението беше много зареждащо, смислено и интересно. Досега не сме присъствали на толкова добро обучение. Класните стаи вече са с ново оформление, чиновете са разместени по нов начин и очакваме с нетърпение следващия модул".
Програмата на фондацията "Заедно в час" е безплатна - училищата поемат единствено разходите за път и настаняване по време на обученията. За по-малките - с до 30 души педагогически персонал, има възможност и тези разходи да бъдат покрити чрез специална стипендия.
Училищата могат да научат повече за програмата от сайта на организацията.
/ХТ/

Title Треньорът на баскетболния Реал Мадрид Чус Матео определи като срамна ситуацията със засичането на календарите на Евролигата и ФИБА:
Старши треньорът на Реал Мадрид Чус Матео определи като срамна настоящата ситуация със засичането на календарите на Евролигата и Международната федерация по баскетбол (ФИБА).
Баскетболистът на Реал Марио Хезоня е сред засегнатите от проблема състезатели, тъй като той ще играе за Хърватия в един мач от европейските квалификации, но заради участието си в срещата от Евролигата на мадридчани срещу АЛБА Берлин, той няма да може да вземе участие в другия двубой на хърватите срещу босненците.
"Срамота е, че календарът на мачовете е такъв", каза Матео на пресконференция в Мадрид, цитиран от специализираното издание eurohoops.net.
"Има около 90 двубоя в програмата, а има и срещи на националните отбори. Всички баскетболисти имат право да играят за своите държавни състави, но в крайна сметка е факт, че спортистите са хора, а единственото нещо, което се получава е вредата върху спортистите", добави наставникът на Реал Мадрид.
"Винаги съм казвал, че приемаме правилата на играта. Опитваме да се справяме с положението, но не е лесно за всеки един да бъде на 100 процента всеки ден", каза още Чус Матео.
За Реал Мадрид предстои домакинство на АЛБА в Евролигата на 21 ноември, а на 28 ноември ще гостува на Барселона.
Националният тим на Хърватия приема Босна и Херцеговина в среща от квалификациите за Евробаскет 2025 на 21 ноември, а след това ще гостува на Босна и Херцеговина на 24 ноември.
/КМ/

Title Средно училище "Васил Левски" в Роман отбеляза 80-годишен юбилей:
80 години отбеляза днес Средно училище „Васил Левски“ в Роман, каза за БТА директорът Христина Петкова. По думите й в празника са се включили ученици от различни групи и занимания по интереси. За пръв път се е изпълнил химн на училището от деца, а текста и музиката са специално писани за учебното заведения. Тържеството се е състояло в залата на читалището в Роман, а гости са били били кмета на Общината, представители на институции, директори на учебни заведения от региона, бивши преподаватели в училището. 
„Много съм развълнувана. С голяма емоция премина празника и използвам случая да благодаря на всички колеги, учениците, родителите и нашите гости. Гордост е да съм директор на училище с 80 годишна история“, каза Христина Петкова. 
В момента в учебното заведение се обучават над 250 деца от пети до дванадесети клас. Абитуриентите, които ще изпрати тази година СУ "Васил Левски" в Роман са деветнадесет в една паралелка. Учителският състав е над тридесет души, допълни директорът. 
/ТНП/

Title Министърът на отбраната на САЩ изрази съжаление, че неговият китайски колега не е поискал двустранна среща с него в Лаос:
Министърът на отбраната на САЩ Лойд Остин днес изрази съжаление, че неговият китайски колега Дун Цзюн е решил да не се среща с него по време на заседанието на министрите на отбраната на страните от АСЕАН в Лаос, определяйки случилото се като „крачка назад“ за цяла Югоизточна Азия, предаде Асошиейтед прес.
АСЕАН провежда преговори, посветени на сигурността, във Виентян на фона на засилващи се морски спорове с Китай и преходния период между старата и новата администрация в Белия дом.
„Жалко. Това засяга региона, защото регионът иска да види как двамата значителни играчи в него, двете значителни сили говорят помежду си, което би успокоило целия регион“, заяви Остин.
Засега няма коментар от китайска страна относно решението да не се провежда среща с министъра на отбраната на САЩ.
Остин наскоро проведе срещи в Австралия с местни служители, както и с японския си колега Ген Натакани. Те увериха, че ще подкрепят АСЕАН и изразиха „сериозната си загриженост от дестабилизиращите действия в Източно и Южнокитайско море, включително от опасното поведение на Народоосвободителната армия на Китай срещу съдовете на Филипините и други крайбрежни държави“.
Освен САЩ и Китай на двудневната среща на АСЕАН като извънрегионални държави участват Япония, Южна Корея, Индия и Австралия.
Освен Филипините и също така членуващите в АСЕАН Виетнам, Малайзия и Бруней имат териториални спорове с Китай в Южнокитайско море, за чиято почти цяла територия Пекин претендира. Индонезия, Тайланд, Сингапур, Мианма, Камбоджа и Лаос са другите страни членки на АСЕАН.
В началото на заседанието лаоският министър на отбраната Чансамон Чаналят изрази надежда за продуктивна среща, която „да се превърне в стандарт за нас, за да продължим сътрудничеството на АСЕАН в сферата на отбраната, включително при справянето, предотвратяването и управлението на предизвикателствата за сигурността в настоящето и бъдещето“.
В момента Китай и страните от АСЕАН водят преговори за правилник за поведение в спорните води, но напредъкът в тази насока е бавен.
По време на лидерската среща на АСЕАН миналия месец държавният секретар на САЩ Антъни Блинкън изрази загриженост заради „все по-опасната и незаконна дейност на Китай в Южнокитайско море“. В отговор говорител на китайското външно министерство заяви, че основният източник на напрежение в региона са въоръжените сили на САЩ и на други извънрегионални държави.
Все още не е ясно как встъпващата в длъжност през януари нова администрация на президента на САЩ Доналд Тръмп ще пристъпи към ситуацията в Южнокитайско море.
След срещите на Остин в Австралия Пентагонът заяви, че Вашингтон, Канбера и Токио са се споразумели да разширят общите маневри и обяви създаването на консултативен орган, който да засили отбранителното сътрудничество между тях.
Макар и Остин да не проведе преговори с Дун Цзюн, японският министър на отбраната ще се срещне с китайски си колега и се очаква да изрази загриженост от военните дейности на Китай, съобщи японската обществена телевизия Ен Ейч Кей. Очаква се двамата да обсъдят и напрежението на Корейския полуостров, руско-украинската война и кризата в Близкия изток.
/ГГ/

Title Улеснена процедура за връчване на глоби на пътя предвижда проект за законови промени, одобрен от Министерския съвет:
Правителството одобри проект за изменение и допълнение на Закона за движение по пътищата, съобщиха от пресслужбата на Министерския съвет. Заложената основна цел е повишаване на безопасността на движението по пътищата, ограничаване и поставяне началото на тенденция за трайно намаляване на броя на загиналите и ранените от пътнотранспортни произшествия, увеличаване на превантивния ефект, подобряване на ефективността от контролната дейност, ограничаване на усещането за безнаказаност в нарушителите на правилата за движение, уточняват от пресслужбата. 
Законопроектът обхваща няколко основни промени. Регламентират се подробно стойностите на максимално разрешената скорост за движение в населено място, извън него, автомагистрала и скоростен път за различните категории, към които спадат управляваните от водачите моторни превозни средства. Въвеждат се и нормативни изисквания и регламентация на нарушение на средна скорост, като за място на извършеното нарушение се счита участъка от пътя, за който то е установено. 
Прецизират се някои от правилата за движение по пътищата в населените места, сред които регламентиране на зони, в рамките на които да важи едно и също ограничаване на скоростта от 30 км/ч на всички превозни средства, посочват от правителството.
Въвеждат се конкретни задължения към стопаните на пътя с оглед подобряване на организацията на движението след строително-ремонтни дейности – своевременно отстраняване на временни пътни знаци, заменяне на увредени знаци, предпазни съоръжения, почистване на пътното платно и др.
Предлага се и въвеждането на изискването водач на 17 години да шофира с придружител. Предлага се отмяна на изискването за поставяне на стикер на знак за сключена задължителна застраховка „Гражданска отговорност" на автомобилите и за носенето на контролен талон към знака. Въвежда се и по-детайлна законова регламентация на издаваните разрешения за провеждане на допълнително обучение за възстановяване на контролни точки. 
Въвежда се допълнително изискване към оборудването на превозните средства с пожарогасители. Предлага се отмяна на досега действащия Правилник за прилагане на Закона за движение по пътищата, след като част от разпоредбите му бъдат уредени на законово ниво, например систематизиране на правилата за знаците, маркировките и светофарите, другите средства за сигнализация, опознавателни знаци, поставяни на превозните средства.
Регламентират се на законово ниво всички случаи на прекратяване на регистрацията на регистрирано превозно средство и се създават условия за облекчаване на административната тежест върху гражданите и бизнеса.  Предложено е улесняване на процедурите по съобщаване и връчване на издадените електронни фишове и наказателни постановления.
За нарушения, за които е предвидено наказание лишаване от право да се управлява моторно превозно средство, се предвиждат нови административни мерки за временно отнемане на свидетелство за всички случаи, за които законодателят е предвидил такова наказание. 
Предложена е и промяна в размера на налаганите наказания, както по отношение на лишените от право на управление, така и по отношение на наказанието глоба, като се фиксират и техният размер. Предвижда се и улеснен процес на връчването на съответните наложени наказания, включително и възможността за връчване на отпечатан дигитален образец на издаденото наказателно постановление.
Предложена е възможност за осъществяване на контрол от органите на МВР с необозначени превозни средства. Той ще се извършва от полицейските органи, изпълняващи служителите си задължения в униформено облекло. Предвиден е и информационен обмен между компетентните за осъществяване на контролна дейност органи.
/ЛРМ/

Title Мъж е със счупена раменна кост след удар от автомобил, съобщиха от полицията в Габрово:
Мъж на 73 години е пострадал след удар от автомобил, който връщал на заден ход. Това потвърдиха от пресцентъра на Областната дирекция на Министерството на вътрешните работи в Габрово. 
Инцидентът е станал на бул. „Трети март“, шофьорът е предизвикал пътнотранспортното произшествие по непредпазливост, посочиха от полицията. 
Пострадалият 73-годишен мъж е откаран в Многопрофилната болница за активно лечение „Д-р Тота Венкова“ в Габрово за преглед. Пробите за алкохол и наркотици на шофьора са отрицателни. Образувано е досъдебно производство, информираха още от МВР. 
От МВР посочиха за БТА, че от началото на годината са станали 15 пътни инцидента с пешеходци в област Габрово. Общо седем от тях са станали при връщане на заден ход от превозни средства, седем пешеходци са ранени при тези инциденти. От всички пътнотранспортни произшествия са пострадали 16 души, а един е загинал, допълниха от полицията. 
/РИ/

Title Празничен декември в град Елин Пелин:
На 6 декември, Никулден, ще запалим ЗАЕДНО коледните светлини в град Елин Пелин и ще поставим началото на най-приказния месец в годината. Празничната програма започва в 18:00 ч. на пл . “Независимост”. Очаква ни незабравима вечер, изпълнена с коледно настроение, усмивки, топло греяно вино, вкусни изкушения, ръчно изработени коледни подаръци и сувенири, както и празничен концерт на Георги Костадинов, Елена Кокорска и Владо Димов. На 7 декември от 18:00 ч. ще се насладим на вълшебна празнична атмосфера с изпълненията на младия талант Емин. Няма да забравим и най-малките ни съграждани, защото добрият Дядо Коледа и Снежанка ще бъдат тук, за да изслушат техните коледни желания и да се снимат заедно с тях.
Коледната магия и доброто настроение продължават на 13 и 14 декември, отново в 18:00 ч., с празнични концерти на страхотните Торино и Пашата и невероятните Мина и Милена. Ще бъдем ЗАЕДНО на 20 и 21 декември с народния певец Божидар Златков и неповторимата Светла Дукатева, които ще ни заредят със своите изпълнения на автентичен фолклор.
На Рождество Христово, 25 декември от 10:00 ч., по традиция ще посрещнем коледарите и ще извием празнични хора с Шопски ансамбъл „Ради Радев“.
ЗАПОВЯДАЙТЕ на 28 декември на пл. “Независимост”, за да се потопим в магията на фолклора с Иван и Ивана Дякови.
Кулминацията на празничния декември е в новогодишната нощ, от 23:30 ч., когато ще посрещнем ЗАЕДНО Новата 2025 година с хора, настроение и песните на народните певици Мария и Магдалена Филатови.
Коледни базари и празнични концерти ще има всеки петък и събота от 6 до 28 декември от 18:00 ч. на обичайното място - пл. „Независимост“ в град Елин Пелин.
ЗАПОВЯДАЙТЕ!
/ВМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Занаятчийска работилница за украсяване на дървени лъжици се състоя в училище „Зора“ в Бейзингстоук, Великобритания:
Занаятчийска работилница за украсяване на дървени лъжици се състоя в Българското училище (БУ) „Зора“ в Бейзингстоук, Великобритания. Това съобщават в своята страница във Фейсбук от образователното средище. 
„Децата се превърнаха в истински творци, докато украсяваха дървени лъжици с богатствата на българската земя. С помощта на зърнени култури като боб, леща, царевица, слънчоглед, както и цветни вълнени конци, те сътвориха уникални декоративни шедьоври. Вдъхновени от традициите, малките майстори добавиха и български шевици, и гайтани, съчетавайки старинния дух с творчество и въображение“, посочват от учебното заведение.
От просветното средище добавят, че проектът не само им напомня за културите, които се отглеждат в България, но и за „богатото наследство“, което се пази и предава на следващите поколения.
Училище „Зора“ в Бейзингстоук е лицензирано от българското Министерство на образованието и науката (МОН) и приема деца над четири години от подготвителна група.
В него се изучават български език и литература, а след пети клас също и история и география на България. Децата от подготвителна група се обучават по програма, включваща творчески и музикални занятия с цел запознаване с българските празници и традиции, българската азбука и разнообразни игри с образователна цел. След часовете са организирани извънкласни занимания по интереси.
/АГ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Песента на Морган Уолън и Пост Малоун е номинирана в четири категории на наградите на Асоциацията за кънтри музика:
Съвместната песен на рапъра Пост Малоун и кънтри певеца Морган Уолън I Had Some Help е номинирана в четири категории на наградите на Асоциацията за кънтри музика, които ще бъдат раздадени в сряда, 20 ноември, вечерта, предаде Асошиейтед прес.  
Огромният хит помогна на Уолън да се превърне в главната звезда на вечерта. I Had Some Help е номинирана за сингъл, песен, събитие и музикален видеоклип на годината. Наградите за сингъл и песен се различават по това, че първата отличава автора на песента, а втората певеца. Малоун е номиниран за първи път от Асоциацията.  
Уолън се бори за общо седем награди, включително и за голямата награда на вечерта - шоумен на годината. За това отличие са номинирани и Люк Кумс, Джели Рол, Крис Стейпълтън и миналогодишният победител певицата Лейни Уилсън. Сред другите големи номинирани са Стейпълтън и Коди Джонсън, които получиха по пет номинации.
Официалната церемония ще бъде открита с двойно изпълнение на Малоун и Стейпълтън.
/ХТ/

Title БСП-ОБЕДИНЕНА ЛЕВИЦА: МФ да изпълни закона и да увеличи заплатите на служителите в сектор „Сигурност“:
Левицата се срещна със синдикатите от СФСМВР и ССЗБ
„Чукате на отворена врата, напълно подкрепяме Вашите искания.“ Това заяви заместник-председателят на ПГ на „БСП-ОБЕДИНЕНА ЛЕВИЦА“ Иван Иванов на среща с ръководството на Синдикалната федерация на служителите в МВР (СФСМВР) и Синдиката на служителите в затворите в България (ССЗБ) по тяхно искане във връзка с изявленията на министъра на финансите за „замразяване“ на заплатите в сектор „Сигурност“. От страна на народните представители присъстваха още доц. Наталия Киселова, Владимир Георгиев и Андрей Вълчев. 
„Има приет закон и увеличенията на заплатите са заложени в него. Министерството на финансите е задължено да го изпълни“, категоричен бе Иванов. Той подчерта, че темата за гарантиране на възнагражденията на служителите в сектор „Сигурност“ в държавния бюджет е била защитавана от левицата на всички проведени досега срещи с другите парламентарни групи, включително на тази с министъра на финансите. „Дори дадохме предложения откъде да дойдат средствата“, допълниха социалистите. 
Според двете страни е неприемлив и вариантът увеличението на възнагражденията да се случи поетапно. Председателят на УС на СФСМВР Илия Кузманов благодари за подкрепата и изтъкна, че Иван Иванов и ПГ на БСП винаги са съдействали за подобряване условията на работа на служителите на реда. Социалистите са и инициатори на приетите промени в Закона за МВР.
 
/МТК/

Title Германското посолство в Киев остава отворено, но в ограничен състав, съобщи министерството на външните работи в Берлин:
Посолството на Германия в Киев остава отворено в ограничен състав и германските граждани, които се намират в страната, все още могат да се свържат с него, предаде Ройтерс, позовавайки се на изявление на германското министерство на външните работи.
"Ние сме в постоянен контакт с нашите колеги на място, за да можем да предприемем подходящите мерки, ако ситуацията се промени", уточни той.
Тази сутрин Съединените щати затвориха посолството си в Киев поради "конкретна информация за потенциална тежка въздушна атака" на фона на тревогата в украинската столица от възможни руски ответни действия във връзка с големия украинския удар вчера в района на Брянска област.
 
/ГГ/

Title Режисьорът Богдан Дарев, който живее в Сиатъл, разказва за ролята на пресата в един филм:
За ролята на пресата в един филм разказа в рубриката „Нелинейно филмово училище“ на своя бюлетин „Завръщане“ режисьорът Богдан Дарев, който живее в Сиатъл. 
„Днес ще ви запозная с още един аспект от постпродукцията на новия ни филм „Спица“ - изработката нa вестници. Каква роля играе пресата във филма?“, пише той. 
Въпреки че повечето от текстовете във вестниците (създадени специално за снимките на филма) ще се видят за 1/10 от секундата, а някои въобще може да не се видят, Дарев решава да обърне внимание на всеки детайл от вестника. 
Вестникът е от град Бърнаби в Канада, където Руди (героят във филма) служи 30 години като пожарникар. Под снимката на Руди как кара колело е заглавието: „Гласът, който пътува във Вселената“. Снимката е на златната плоча от совалката „Вояджър“. В нея песента „Излел е Дельо хайдутин“ на Валя Балканска пътува из Космоса с идеята да запознае извънземните с нас човеците.
След заглавието и снимката на Руди отгоре следва логото на баскетболния отбор „Сиатъл Супер Соникс“ и статия, измислена за отбора. 
Другата статия във вестника е измислена рецензия на краткия ми филм „Слушай“.
В друг измислен вестник от град Портланд рисунката на гъските е на Марина Иванова - 21-годишна художничка от България, която работи над графиките и скиците за „Спица“. 
„Вече, когато гледате филма „Спица“ един ден, ще знаете малко повече за творческия ни процес и изработката на вестниците в него!”, отбелязва Богдан Дарев. 
Целия му материал може да видите тук. 
/ИКВ/

Title АНА-МПА: В статия на британското списание „Икономист“ се казва, че скулптурите от Партенона може да се върнат в Гърция през 2025 г.:
Спорът между Гърция и Великобритания относно връщането на скулптурите от Партенона – в застой, откакто Гърция за първи път официално поиска връщането им в началото на 80-те години на миналия век - най-накрая може да „направи голяма крачка напред", според публикация в издание на списание „Икономист“-  „Светът напред до 2025 г.“, както предаде за БТА гръцката агенция АНА-МПА. Заглавието на статията е „Да изгубиш мраморните си скулптури“ ("Losing your marbles" включва игра на думи, като “marbles” се използва както за „мраморни скулптури“, така и за „стъклени топчета за игра“ - бел. ред.).
Според заглавието на онлайн версията „Възстановяването на културното наследство ще продължи напред през 2025 г.“ и, както се казва в статията, „през 2025 г. мраморните скулптури може най-накрая да поемат на път – или поне преговорите за техния статут да направят голяма крачка напред."
Списанието отбелязва, че „много аргументи срещу връщането им са отпаднали", особено след като един от служителите на Британския музей беше обвинен в кражба на почти 2000 антики и продажбата им в eBay, а правителството и музеят са „почти готови" за сделка с Гърция. Има и промяна в общественото мнение, като проучване на YouGov установи, че 49% от британците подкрепят връщането на скулптурите и само 15% смятат, че те трябва да останат.
Британският закон от 1963 г., забраняващ на музея да предава на друг скулптурите, вероятно няма да бъде преразгледан, но в публикацията се твърди, че „председателят на музея Джордж Озбърн и неговият реформаторски настроен нов шеф Никълъс Кулинан подкрепят дългосрочно даване назаем на мраморните скулптури, може би замествайки ги с други антики, взети от Гърция назаем". Британският премиер сър Кийр Стармър, няма да „пречи" на подобно споразумение, се казва още в публикацията.
(Това е новина от деня в Гърция, избрана от агенция АНА-МПА за публикуване от БТА съгласно споразумението за обмен на информация и професионално сътрудничество, което предвижда всеки ден националните информационни агенции на България и Гърция да си разменят директно избрана от другата агенция новина на деня от съответната страна, а другата агенция да я публикува на своя интернет сайт с изрично посочване и цитиране на партньора й като източник.)
/ЕЩ/

Title Министерството на вътрешните работи с награда за дългогодишен принос в развитието на ГИС технологиите:
Тази награда е висока оценка за професионалните постижения на вътрешното министерство при развитието и внедряването на модерни и високотехнологични Географско информационни системи и решения в сферата на сигурността и обществения ред в нашата страна. Надявам се, че в бъдеще ще продължим доброто си и ползотворно сътрудничество с бранша, заяви в словото си зам.-министър Тони Тодоров.
Призът за дългогодишен принос на МВР в развитието на ГИС технологиите в България беше връчен в рамките на конференция по случай 20 ноември – Световен ден на Географските информационни системи.  В мотивите към наградата е отбелязано, че вътрешното министерство повече от 20 години усилено развива и внедрява модерни технологични решения, които да подпомогнат управлението на кризи и бедствия, борбата с престъпността, осигуряване на граничната сигурност и контрол, както и повишаване ефективността на използваните сили и ресурси.
По време на конферентната сесия бяха представени резултатите от проект на МВР за надграждане на ведомствената ГИС. Основен акцент в презентацията бе поставен на управлението при кризи и възможностите за визуализация на данни, както и разработените вътре в системата приложения. В края на представянето бе извършена и кратка симулация на инцидент, при който бяха показани възможностите на надградената платформа, включваща не само информационни и географски данни, но и 3D визуализация.
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Руските депутати взеха на прицел приходите на лицата, които са обявени за чуждестранни агенти:
Руските депутати взеха на прицел приходите на лицата, които са обявени за чуждестранни агенти, предаде Франс прес.
В долната камара на руския парламент на първо четене беше гласуван закон, който забранява на лицата, обявени за чуждестранни агенти да харчат в Русия приходите си от културни или интелектуални дейности.
В Русия тези физически и юридически лица, които са обявени за чуждестранни агенти и които до голяма степен са критици на властта, вече са подложени на тежки административни ограничения. Ако не се подчиняват на тях, те може да бъдат глобени и дори пратени в затвора.
Според новия законодателен текст, който трябва да бъде одобрен на второ и на трето четене в долната парламентарна камара, преди да бъде гласуван в горната камара, сега лицата, обявени за чуждестранни агенти, ще имат вече задължението да откриват специална банкова сметка, в която ще бъдат прехвърлени по-специално техните възнаграждения за интелектуални дейности.
Тези хора и организации не биха могли използват тези пари, освен ако не бъдат извадени от регистрите на чуждестранните агенти.
Мярката ще се прилага в частност спрямо десетки творци и писатели, които бяха обявени за чуждестранни агенти и повечето от които живеят извън Русия.
"Чуждестранните агенти няма да са в състояние да се обогатяват в ущърб на страната и на гражданите", заяви Вячеслав Володин, председател на Държавната дума (долната камара на парламента).
"Тези мерки, които са взети, целят да спрат обогатяването на предателите", допълни той.
В списъка на чуждестранните агенти има 493 души, сред които и писателите Людмила Улицка и Борис Акунин, както и журналисти и водещи опозиционери.
Законът за чуждестранните агенти беше приет през 2012 г. и поетапно беше затегнат, а обхватът му беше разширен, по-специално след началото на руската инвазия в Украйна.
/ГГ/

Title Повече от 50% от българите предпочитат в 51-вото Народно събрание да бъде съставено правителство, дори с компромиси, сочи проучване на „Галъп интернешънъл“:
Повече от 50% от българите – 56 на сто, предпочитат в 51-вото Народно събрание да бъде съставено правителство, дори с цената на компромиси, сочи национално представително проучване на „Галъп интернешънъл“ за предаването „Референдум“ по БНТ.
Малко над една пета - 22 %, декларират желание да се проведат нови парламентарни избори. Още 22 на сто не могат да преценят, става ясно от проучването.
Изследването е проведено между 31 октомври и 8 ноември 2024 г. сред 806 души по метода „лице в лице“ с таблети. Извадката е представителна за пълнолетното население на страната. Максималното стандартно отклонение е ±3.5% при 50-процентните дялове. 1 % от извадката е равен на около 54 хиляди души.
Според социолозите, сред електоратите на парламентарно представените политически сили нагласите са разнообразни, но като че ли надделява желанието за съставяне на кабинет.
Особено ясно е то при привържениците на ГЕРБ-СДС - 82%, „Продължаваме промяната – Демократична България“ (ПП-ДБ) – 69%, но и при „ДПС-Ново начало“ - 58% и „Алианс за права и свободии“ (АПС) – 55%, според данните на проучването.
С по-малка категоричност, но отново в полза на съставяне на правителство, отговарят електоратите на „Има такъв народ“ (ИТН) - 50%,  МЕЧ – 47% и „БСП – Обединена левица“ - 42%.
В полза на нови избори се обявява единствено електоратът на „Възраждане“ – 51%, но 35% от привържениците на партията са „за“ съставяне на кабинет, допълват от „Галъп интернешънъл“.
/ТТ/

Title С концерт на група „Пъстренец Jh“ в Монтана ще бъде отбелязан Денят на християнското семейство:
С концерт на групата за фолклорни песни „Пъстренец Jr“ утре в Монтана бъде отбелязан Денят на християнското семейство. Концертът ще бъде в голямата зала на Младежкия дом в Монтана, съобщиха организаторите от същата институция.
На концерта ще бъдат изпълнени 26 песни от Северозапада, а също от Пиринска, Родопска и Тракийска етно-музикални области. Изпълнителите ще се настоящи и бивши възпитаници на „Пъстренец Jr.“ и група "Торлашки славеи" от Първо Основно училище "Свети свети Кирил и Методий" в Монтана. Концертът е посветен и на 18-ата годишнина от създаването на група „Пъстренец Jr“, през която са преминали много деца и младежи от Монтана и региона, като всичките са възпитани в обич към българския фолклор и традиции, казаха от Младежкия дом в Монтана.
Концертът е безплатен за публиката и входът е свободен. Той обаче е свързан с благотворителна кауза – лечението на 18-годишния Божидар от Брусарци, който страда от тежко онкологично заболяване и се нуждае от скъпоструваща трансплантация на стволови клетки в чужбина, за да оцелее. На входа на залата ще има кутия с дарения и всеки желаещ ще може да се включи.
/ХТ/

Title Докладът на ГЕРБ-СДС за препроектиране на ул. "Опълченска" е незаконен, заявиха общинските съветници от ПП-ДБ ("Спаси София"):
Общинските съветници от ГЕРБ-СДС са внесли един незаконен доклад в Столичния общински съвет (СОС) за препроектиране на ул. "Опълченска". Това заяви общинският съветник от групата „Продължаваме промяната – Демократична България“ („Спаси София“) Андрей Зографски по време на пресконференция, на която представиха насоки за проектиране на улици и градска среда в София. 
Исканията на групата на ГЕРБ-СДС са СОС да задължи кмета на София Васил Терзиев да препроектира ул. "Опълченска", обясни Зографски. Той посочи, че чл. 19 от Закона за движението по пътищата ясно казва, че организацията на движението по пътищата, ремонтите и поддръжката на уличната мрежа са от ексклузивните правомощия на кметовете на общините.
Отношението на ГЕРБ е лицемерно спрямо градската среда и проектите на София, каза Зографски. Той посочи, че проектът за ремонт на ул. "Опълченска" е изработен от ГЕРБ през 2013 г. "Сега се сетиха, че искат да го препроектират, не когато са го съгласували, не когато са му извадили разрешително за строеж, дори не когато са го гласували на комисия по екология, на която разрешиха изсичането на дърветата", добави Зографски.
По думите му всяко спиране за препроектиране означава поне една година спиране на дейностите там, което ще вгорчи живота на живущите и ще блокира трафика в София. Това не е само лицемерие, но показва техния незаконен начин, по който смятат че трябва да се решават проблемите, добави Зографски. Общинският съветник от групата на ПП-ДБ-СС каза, че признават, че за ул. „Опълченска“ е късно, защото проектът е на много напреднал етап, но те предлагат системно решение как да се предвидят всички ситуации на етап чертеж. 
Според общинския съветник Стефан Спасов поведението на ГЕРБ е чиста провокация към тях, защото те добре знаят, че това, което предлагат, няма как да се случи. Това е PR ход, за който няма как да ги подкрепим, добави Спасов. По думите му този доклад е пълен с членове и основания от закона, които са абсолютно неотносими за ситуацията. "Заедно с нашата група ще обсъдим техния доклад и ще преценим как да действаме", добави Спасов. 
БТА припомня, че в понеделник групата на ГЕРБ-СДС в СОС внесе доклад за промяна на реконструкцията на ул. "Опълченска". Тогава Антон Хекимян каза, че внасят доклад в деловодството на Столичната община, с който искат кметът да направи всичко необходимо, така че тротоарите и пътните платна да бъдат променени. По думите му това е граждански доклад с исканията на хората. Той призовава и останалите политически групи в СОС да подкрепят доклада, за да има безопасност за хората, които живеят на това място.
/РИ/

Title Тотнъм обжалва наказанието на Бентанкур за расизъм срещу съотборник:
Елитният английски отбор Тотнъм планира да обжалва дисквалификацията на полузащитника на тима Родриго Бентанкур, съобщават английските медии.
Според източника лондончани се надяват да намалят периода на дисквалификация на 27-годишния уругваец.
Футболната асоциация на Англия (ФА) отстрани Бентанкур за седем мача и го  глоби със 100 000 паунда за обида на расова основа срещу неговия съотборник Хюн-мин Сон.
Санкцията е заради участие на Бентанкур в уругвайско телевизионно шоу през юни, когато беше помолен от водещия за фланелка на играч на Тотнъм и той отговори: "На Сони?" Може и да е на братовчед на Сони, защото "всички те изглеждат еднакви".
 
/МД/

Title Международната организация за стандартизация публикува Рамка за прилагане на екологичните, социални и управленски принципи:
Международната организация за стандартизация (ISO) обяви публикуването на нов стандартизационен документ Рамка за прилагане на екологичните, социални и управленски принципи (ESG), съобщи Българската търговско-промишлена палата в последния брой на електронния си бюлетин "Инфобизнес".
Насоките са предназначени за организации от всякакви големини и сектори, включително малки и средни предприятия. 
Рамката за прилагане на екологичните, социални и управленски (ESG) принципи на ISO представлява структура на високо ниво и съвкупност от принципи, разработени, за да напътстват организациите при прилагане и въвеждане на ESG практики в тяхната организационна култура. Документът подкрепя управлението на ESG изпълнението и улеснява измерването и отчитането по съществуващите рамки, като способства последователността, съпоставимостта и надеждността на тези практики в световен мащаб. 
Чрез прилагане на строги ESG практики организациите могат да привлекат социално осъзнати клиенти и инвеститори, с което потенциално отварят нови пазари и възможности за финансиране, подобреното ESG изпълнение води до по-голяма прозрачност и доверие на заинтересованите страни, като укрепва репутацията на организацията на пазара и в общността, цялостният подход към ESG помага на организациите да идентифицират и да се справят с потенциални екологични, социални и управленски рискове, преди те да са се превърнали в скъпоструващи проблеми, са сред основните ползи от новите насоки.
Те са предназначени да бъдат допълващи и оперативно съвместими със съществуващите доброволни и регулативни рамки за отчетност, като улесняват глобалната хармонизация и съответствие с принципите и подходите за ESG. 
Международната организация по стандартизация е мрежа от 172 национални органа по стандартизация.
/ВЙ/

Title "Голдън феми филм фестивал" гостува за втори път във Велико Търново:
"Голдън феми филм фестивал" за втори път ще гостува във Велико Търново на 24 и 25 ноември, съобщиха от пресцентъра на Общината. Световната платформа привлича в България филми с остро социална тематика от цял свят. Специалният фокус на фестивала е насочен към жените, създаващи кино, както и срещу домашното насилие, а втората мисия на организаторите е опазването на околната среда. Програмата е допълнена с филми за триумфа на човешкия дух и историите на хора с увреждания.
Фестивалът е част от Календара на културните събития на Община Велико Търново, а прожекциите ще са в Голяма зала на Община Велико Търново с вход  свободен.
Филмите във фестивалната програма на 24 ноември са предоставени с любезното съдействие на Институт "Сервантес" - София. Първата прожекция е на испанското заглавие "Пътуване към стаята на една майка" на режисьора Селия Рико. Филмът разказва за сложните взаимоотношения между майка и дъщеря и пътуването им – физическо, но също и ментално, по време на което трябва да се научат да бъдат отделни личности.
Следващата прожекция ще е на испано-мексиканския филм "Ла мами" на Лора Ереро Гарвин. Документалната лента следи ежедневието на жените, които работят като компаньонки в кабарето Barba Azul в Мексико сити и по-специално доня Олга, която наричат „мами“. Тя е бивша кабаретистка с над 45 години професионален стаж зад гърба, която сега се грижи за дамската баня, но е и неоспорима подкрепа за момичетата.
Програмата на първия фестивален ден ще завърши с аржентинския филм "Кинофилите“. Той се фокусира върху три пенсионирани жени, жителки на Буенос Айрес, Мадрид и Монтевидео, чиято обща страст е киното. Техният своеобразен и необичаен разговор пред камерата на режисьора Мария Алварес събаря стереотипите от света на културата и киното, по традиция отъждествявани с един мъжки и млад кръг.
На 25 ноември е българската програма с късометражни заглавия, продуцирани от Съюз на инвалидите в България. Сред тях са филмите „От трагедия към триумф“ за лекоатлета и параолимпиец Ружди Ружди, и „Отново ще съм на крака“ - за един от големите таланти на българския ММА – Светослав Захариев.
В подкрепа не другата кауза на фестивала – опазването на околната среда, ще бъдат засадени 30 дървета в парк "Света гора“ във Велико Търново.
Фестивалът се провежда с финансовата подкрепа на Изпълнителна агенция "Национален филмов център".
Припомняме, че преди по-малко от месец старата столица за пореден път бе домакин и на Международния кино-литературен фестивал "Синелибри". Той премина под мотото "Поезия безкрай“ и се проведе паралелно в София, Пловдив, Варна, Бургас, Велико Търново, Габрово и Стара Загора. Зрителите имаха възможност да видят 10 нови филмови заглавия. Историите в тях бяха вдъхновени от книги, а някои продукции - носители на награди от най-престижните кинофестивали през годината. Интересът беше голям, а билетите за част от филмите свършваха дни преди прожекциите.
/ХТ/

Title Руските специални служби арестуваха германски гражданин, обвинявайки го за взрив в газоразпределителна станция в Калининград:
Руските специални служби са задържали днес в Калининград германски гражданин по подозрение в контрабанда на взривни вещества и тероризъм, обвинявайки го, че е взривил тръбопровод в газоразпределителна станция, предаде Ройтерс, позовавайки се на Федералната служба за сигурност (ФСС).
Руските власти твърдят, че мъжът, идентифициран като Николай Гайдук, е участвал в нападение на територията на руския балтийски ексклав през март, при което е използвал самоделен експлозив. Според руското Министерство на извънредните ситуации експлозиите са предизвикали пожар, при който не е имало жертви.
Към момента няма независимо потвърждение на тази информация.
Гайдук е бил арестуван при последващ опит да влезе в Калининградска област от Полша, а при претърсването на автомобила му, който той управлявал от родния си град Хамбург, е открит половин литър течен експлозив, съобщи руската служба за сигурност.
По данни на ФСС Гайдук е роден през 1967 г. и живее в Хамбург. Руските власти твърдят, че мъжът е получавал инструкции от украинец, който също живее в северния германски град. Получените инструкции били свързани с извършването на нападения, съобщи по-рано днес руската новинарска агенция РИА Новости.
"В момента се предприемат мерки за установяване и изправяне пред съда на лицата, които са подпомагали Гайдук [...] в извършването на незаконни дейности", съобщи ФСС.
Говорител на германското министерство на външните работи заяви, че генералното консулство на Германия в Санкт Петербург е в контакт с руските власти и е предложило консулска помощ на мъжа, като разкри, че арестът е бил извършен през октомври. На въпрос за закъснението между момента на ареста и момента, в който е било съобщено за него, говорителят се позова на ситуацията със заплахите за чуждестранните граждани в Русия. "По принцип трябва да отчетем факта, че в Русия съществува атмосфера на сплашване и страх, която може да доведе и до произволни задържания", уточни той.
 
 
 
 
 
 
 
 
 
/ЛМ/

Title Работещи в сферата на енергетиката в Румъния протестираха заради новия пенсионен закон:
Работещи в сферата на енергетиката в Румъния протестираха днес в Букурещ, предават местните медии.
Демонстрантите огласиха сградата на Министерството на труда със свирки и вувузели и носеха плакати с надпис “Ние сме хора, не цифри”, "Спрете опасността за нашето здраве”.
Повод за протеста им е новият пенсионен закон, който влезе в сила от 1 септември тази година. Той предвижда работещите в сферата на енергетиката и миньорите да имат по-ниски доходи, когато се пенсионират или да трябва да работят повече години, за да избегнат загуба на пари при преизчисляване, отбелязва Диджи24.
В изявление Федерацията на енергийните профсъюзи в Румъния твърди, че новият пенсионен закон излага на риск работниците, които работят в условия на радиацонно облъчване, тъй като увеличава осигурителния стаж и поставя долна граница на възрастта за пенсиониране 45 години.
През изминалите месеци преизчислението на пенсиите доведе до протести на работници от железопътния сектор, както и на миньори и металурзи. Протестиращите смятат, че новият закон за пенсиите е несправедлив към онези, които са работили при особено тежки условия на труд. Те призовават за връщане към стария вариант на закона.
 

/МИД/

Title АГКК представя новата си кадастрално-административна информационна система пред основни целеви групи:
Заради миграция на данни между 11 и 15 декември няма да се предоставят услуги чрез КАИС и от кадастралната карта и кадастралните регистри 
Утре, 21 ноември 2024 г., в Агенцията по геодезия картография и кадастър ще бъде представена новата кадастрално-административна информационна система пред основни целеви групи – нотариуси, частни и държавни съдебни изпълнители, съдии по вписванията, експерти от Дирекцията за национален строителен контрол, Агенция „Пътна инфраструктура“, Националното сдружение на общините в Република България и др. 
Събитието ще бъде открито в 9:00 часа от изпълнителния директор на агенцията инж. Милен Димиев.
Системата е изградена от „Информационно обслужване“ АД в рамките на проект „Развитие на специализираните информационни системи за пространствени данни на АГКК“. Тя отговаря на съвременните изисквания за мрежова и информационна сигурност, както и на очакваните натоварвания при предоставяне на данни и услуги. Очаква се срокът за изпълнение на предоставяните услуги на гражданите, бизнеса, държавните и общински администрации да бъде намален, благодарение на автоматизирането на всички възможни процеси по предоставяне на справки и документи. За намаляването на административната и финансова тежест за гражданите и бизнеса ще допринесат надградените процеси по предоставяне на вътрешни електронно-административни услуги, целящи да обезпечат служебния обмен на информация между държавни и общински ведомства.
Според разработения от АГКК график миграцията на данните от стария в новия портал ще бъде направена в рамките на 5 дни, от 11.12.2024 г. (сряда) до 15.12.2024 г. (неделя). В този период информационните системи и порталът за електронни услуги КАИС няма да бъдат достъпни, а АГКК няма да изпълнява услуги от кадастралната карта и кадастралните регистри, тъй като е необходимо да се извърши цялостно спиране на текущите системи и прехвърляне на всички данни.
*****
Уважаеми колеги,
Представянето на новата кадастрално-административна информационна система ще се състои утре, четвъртък, 21 ноември, от 9:00 часа, в сградата на Агенцията по геодезия, картография и кадастър на адрес: ул. „Мусала“ 1, София.
 
/МТК/

Title Костадин Костадинов на срещата с Европа на суверенните нации: Европа е наша:
Тази сутрин в Народното събрание се проведе работна среща на тема “Парламентаризъм и демокрация”, на която взеха участие представители на групата на “Европа на суверенните нации” от ЕП и народни представители от “Възраждане”. 
“Скъпи гости от най-новата европейска парламентарна група – “Европа на суверенните нации”, за нас от “Възраждане” е чест да ви посрещнем в българското Народно събрание, защото създаването на тази парламентарна група беше една наша стара, обща мечта, за която ние работихме заедно, в продължение на месеци”, заяви на срещата председателят на “Възраждане” – Костадин Костадинов.
Той посочи една от целите на най-новата група в ЕП – да се даде гласност на теми, които биват неглижирани, отхвърляни и пренебрегвани. 
“Ние от “Възраждане” винаги сме считали, че историята се движи от хора, които не се страхуват да казват истината. Винаги сме смятали, че историята се движи от хора, които не се страхуват да предизвикват дневния ред, дори когато той е така нагласен, че създава повече рискове, отколкото възможности. Ние смятаме, че “Европа на суверенните нации дава шанс. Дава шанс на нашите държави, на нашите народи, дава шанс и на нашия континент, дава шанс и на Европейския съюз, който се намира в много тежка криза”, отбеляза още Костадинов. 
Причината да бъде създадена “Европа на суверенните нации” е за да се сложи край на клишетата и изпразнените от смисъл и съдържание лозунги и бюрократичното говорене и Европа да бъде върната на хората. 
“Ето защо събраните тук представители на “Европа на суверенните нации” имаме огромна отговорност пред нашия континент, който е изправен пред много сериозни заплахи. Днес една от темите на нашата работна среща ще бъде проблемът с неконтролираната и нелегална миграция. Ние говорим за това от години, но нашите опасения бяха пренебрегвани, в резултат на това, сега всички народи в Европа берат плодовете на тази неадекватна политика. Ние сме тук, за да кажем, че алтернатива има – от свободни хора, готови да защитават свободата и демокрацията. Ние сме тук за да оставим Европа на нашите деца, такава каквото сме я взели от нашите родители – европейска и наш общ дом, в който да не се страхуваме да казваме това, което мислим. Защото Европа е наша”, каза още Костадинов.
Видео от срещата може да видите тук: - https://www.facebook.com/vazrazhdane.bg/videos/554872377258374
 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Магдалена Каменова и Тодорка Христева ще бъдат солистки в концерта на Симфониета - Шумен под диригентството на Любомир Денев - син:
Цигуларките Магдалена Каменова и Тодорка Христева ще бъдат солистки в концерта на Симфониета - Шумен в зала „Проф. Венета Вичева“ на 21 ноемри. Изявата е част от цикъла „Класика и романтизъм“. Диригент ще бъде Любомир Денев - син. В програмата са включени Концерт за две цигулки в ре минор от Йохан Себастиан Бах, „Навара"- испански танц за две цигулки и оркестър от Пабло де Сарасате и Симфония номер 41 „Юпитер" от Волфганг Амадеус Моцарт.
За БТА Тодорка Христева разказа, че е на 21 години и е студентка в трети курс в Националната музикална академия "Панчо Владигеров", в класа по цигулка на доц. Галина Койчева-Мирчева, а преди това е завършила музикалното училище в Пловдив.
Магдалена Каменова каза, че в деня след концерта в Шумен ще навърши 21 години. "Завършила съм софийското музикално училище при Гергана Илчева, сега продължавам обучението си в Националната музикална академия", допълни тя.
Каменова обясни, че с Тодорка Христева се познават отдавна, но когато са започнали да учат заедно в академията и да свирят в студентския струнен оркестър, диригент е предложил който има желание за изява с оркестъра, да си каже. По думите ѝ така спонтанно са решили да свирят заедно в дуо формат. "Осъзнахме, че страшно много ни харесва, че много ни се отдава, че работата е супер лесна", каза още Каменова.
Христева коментира, че има доста широк и свободен обем от репертоар, който могат да изпълняват в състав от две цигулки. "Свирили сме в различни стилове, във фестивали заедно двете", каза тя.
Каменова каза, че в програмата за концерта в Шумен са някои от най-известните произведения за две цигулки и оркестър. "Повечето са за соло две цигулки или за две цигулки и пиано. Двете много винаги сме искали да свирим „Навара". А двойният концерт на Бах е едно от най-красивите барокови произведения. Нямаше как да не включим и него", добави тя.
Христева отбеляза, че работата на солистките със Симфониета - Шумен е много приятна и лесна. "Колегите са внимателни, любезни и отзивчиви, много лесно се комуникира с тях. Още в първата репетиция се почувствахме като семейство с тях. Много добре се получават нещата и мисля, че концертът ще бъде прекрасен", каза тя.
Както БТА съобщи, на 14 ноември Симеон Гошев беше солист на концерта на Симфониета Шумен под мотото "Майстори на пианото II. Диригент беше Димитър Косев. Камерен състав на Симфониета - Шумен изнесе концерт в къщата музей "Панчо Владигеров" на 31 октомври. Световният ден на операта беше отбелязан в Шумен на 25 октомври с концертно изпълнение на операта „Дон Паскуале“. 
БТА припомня, че Славил Димитров, диригент и директор на Симфониета - Шумен, представи на брифинг най-важните акценти в програмата за първата половина на сезона.
Както БТА съобщи, Румяна Коцева отбелязва 45 години сценична дейност и кръгла житейска годишнина с концерт на 4 декември в зала „България“. Певицата ще представи коледни класики в свой превод на български език и с оркестрации на Славил Димитров, като преди София, ще гостува на 2 декември в Шумен.
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Антонина Зетова: "За да бъде конкурентен националният отбор, бих искала да се върнат опитните състезателки":
Волейболната легенда Антонина Зетова бе представена официално като нов селекционер на женския национален отбор.
"Благодаря на федерацията за оказаното доверие. И като състезателка, и като треньор най-голямата ми страст е бил националният отбор. Преди всичко идеята да работим скромно с цел постигане на резултати. Осъзнавам каква отговорност е да водиш националния тим и ще се опитаме да донесем радост с резултати и игра", бяха първите думи на треньорката на пресконференцията на Националния стадион "Васил Левски".
"Решението ни е целият щаб от U19 да бъде заедно в националния отбор. Това са предимно млади, мотивирани момчета, които имат огромно желание за работа. Концепцията е да се изгради силно ядро в отбора, към което постепенно да бъдат прибавяни и по-младите състезателки. Развитието във волейбола е процес. Бих казала, че волейболните умения не идват изведнъж на 18 години, на 20 или дори на 21, това е невъзможно. Те идват с натрупване на опита, тогава се появява волейболният интелект. Това е и правилният начин на израстване", каза още Зетова.
"Мнението ми е, че всички, които играят на високо ниво, трябва да бъдат поканени в отбора. Аз самата се върнах да помогна в националния тим на 36 години, а част от тези състезателки бяха млади момичета тогава. Тепърва обаче ще разберем те какво мислят по въпроса - ситуацията е трудна, защото повечето от тях са майки, съпруги, имат семейства, трябва да направят големи компромиси. Искам да кажа, че се спекулира с близките ми отношения с някои състезателки в едната и в другата посока. Нормално е да ги познавам и имаме добри отношения. Елица (б. а. - Василева) ми беше като дете, когато бях в италианския Перуджа. Но трябва да се направи ясна разлика между отношенията и професионализма. Защото не се получават така нещата. Държа в отбора отношенията да не са близки, а строго професионални", изложи позицията си Тони Зетова.
"Още при предварителните разговори с Любо (б. а. президента на федерацията Ганев) се разбрахме, че атмосферата в националния отбор трябва да привлича състезателките. Аз лично винаги съм се връщала. Казвали са ми "ела да помогнеш" и аз съм идвала. Така съм го усещала. Сега забелязвам, че при малките има силно изявена национална гордост, национална отговорност, участието в националния тич е цел номер 1. Така е до U20. При мъжете и жените това вече се променя, дори спира да съществува като цел. Те имат различни амбиции, очаквания", каза още новият селекционер.
"Можем да надградим играта на националния тим в много елементи. За да бъде конкурентен отборът, бих искала да се върнат по-опитните. Трябва да имаме интелект, опит и мотивация. Тогава можем да бъдем конкурентни, и то не на всички, но на повечето. Защото средният ръст на първите четири отбора на Олимпиада е 187 см и смятам, че това има голямо значение в  женския волейбол. Защото ако играе при нас Елица, тогава можем да се противопоставим на отбори с диагонали, като Егону, Варгас. В основата е базиране на опита. Аз не съм почитател на безразборното вкарване в отбора на млади момичета, както бе при Мичели (б. а. - досегашния селекционер на националния тим). Защото младите стават мнозинство и от това тимът става нерентабилен. Всяка година оказва значение за нас. Ще правим оценки година за година, не можем да мислим 4 напред. Има Лигата на нациите, Световно първенство, пак Лига на нациите, Европейско първенство. Ранглистата е най-важна в момента. Важно е да имаме силен колективен дух, идея, състезателките да се чувстват ценени. Нека не прескачаме етапите. Аз смятам, че колкото е по-възрастен един състезател, толкова по-малко трябва да почива, защото после не може да си върне нивото", каза още Антонина Зетова.
Тя добави, че вероятно ще събере за първи път националния отбор в края на април или началото на месец май следващата година, като първата фаза на Лигата на нациите е предвидена за 4-8 юни. При жените ще има три фази, като не се знаят страните, в които ще се провеждат, но те ще бъдат извън Европа.   
/ХБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Петролът е дар от Бога и климатичните цели може да се постигнат и без неговото избягване, заяви на COP29 генералният секретар на ОПЕК Хайтам ал Гайс:
Суровият петрол и природният газ са дар от Бога и разговорите за глобалното затопляне трябва да се съсредоточат върху намаляването на емисиите, а не върху избора на енергийни източници, заяви Хайтам ал Гайс, генерален секретар на Организацията на страните износителки на петрол (ОПЕК) на конференцията за климата КОП29 (COP29), цитиран от Ройтерс.
Думите му повториха тези на президента на Азербайджан Илхам Алиев, който ги използва в своето встъпително обръщение на срещата, за да отвърне на западните критици на петролната и газовата индустрия на страната си, и също така описа тези ресурси като дар от Бога.
"Те наистина са дар от Бога", каза Ал Гайс в реч на конференцията. "Те оказват влияние върху начина, по който произвеждаме, пакетираме и транспортираме храна и как извършваме медицински изследвания, произвеждаме, разпространяваме медицински консумативи. Мога да продължа до безкрай", допълни той.
Генералният секретар на организацията заяви, че световните правителства, които се съгласиха да ограничат затоплянето на планетата до 1,5 градуса по Целзий над прединдустриалните нива на срещата на върха през 2015 г. в Париж, могат да постигнат своите климатични цели, без да избягват петрола.
"Фокусът на Парижкото споразумение е намаляването на емисиите, а не изборът на енергийни източници", заяви той.
Технологии като улавяне на въглерод могат да се справят с въздействието върху климата от изгарянето на изкопаеми горива, заяви от своя страна Организацията на страните износителки на петрол.
/СЛС/

Title "ВиК"-Петрич е в стабилно финансово състояние и прогнозира печалба от около 200 хил. лв., каза управителят на дружеството Ивайло Христов:
"ВиК" ЕООД в Петрич е в стабилно финансово състояние и прогнозира печалба за настоящата година от около 200 хиляди лева, каза управителят на дружеството Ивайло Христов. Според него изключително важни за финансовото състояние на дружеството са спечелените обществени поръчки и договорите за строителство. "Без тях резултата, който обявих за очаквана печалба от около 200 хиляди лева, би бил немислим", каза Христов. Без допълнителните дейности, цената на водата също няма да може да се запази, поясни още той.
"С разходите, които има дружеството, в други ВиК оператори цената на водата е три лева, а качеството на услугата е същото. Да не говорим, че огромни области са на жесток режим на водата, а пък ние се водим най-топлата точка в България и дори не сме намеквали за режим на водата", каза още Ивайло Христов.
По думите му за доброто финансово състояние на дружеството тази година допринася и спечелено дело, с което ВиК осъжда доставчика на електроенергия за пропуснати ползи по договор. С решението на последна инстанция, пред ВКС, на ВиК - Петрич ще бъдат изплатени средства в размер на 98 хиляди лева. "Съдебна битка, която бе водена близо три години. Битка, която нито един ВиК оператор в България не си позволи да води. Отново подчертавам-общинското, малкото ВиК в Петрич заведе такова дело и спечели. От тук нататък ще очакваме частният съдия изпълнител да си свърши надявам се по-бързо работата и присъдените финансови средства да влязат в сметките на ВИК-Петрич", коментира Ивайло Христов.
Един от основните проблеми, свързани с дейността на дружеството е загубата на вода поради остарялата водопроводна мрежа. Предприетата подмяна на голяма част от водопроводната мрежа е положителен факт, който ще се отрази на качеството на питейната вода и ще намали драстично авариите на водопроводната мрежа, смята още Ивайло Христов-управител на фирма ВИК-Петрич.
/ТНП/

Title Роял на диригента Христо Дюлгеров бе дарен на Русенската опера:
Русенската опера получи като дарение роял на диригента Христо Дюлгеров, който е основал русенския хор "Родина" през 1943 г. Това съобщи директорът на културния институт Пламен Бейков. 
Роялът е дарен от д-р Ирина Славова, която е анестезиолог в болница в Англия. Баща й закупил музикалния инструмент през 1984 г. от сина на Христо Дюлгеров. 
"Уникалното е, че това е инструмент, който е произведен във фабрика "Братя Дидерихс" в Санкт Петербург вероятно в първите години на 20-и век", обясни Бейков. 
По думите му това е ценен експонат. "Още по-ценно е това, че роялът е свързан с музикалната история на града, защото е бил личен инструмент на Христо Дюлгеров - един от музикалните деятели на Русе от края на 19-и и началото на 20-и век. Той е създател на хор "Родина" и е първият концертмайстор на новосъздадения в Русе през 1948 година Държавен симфоничен оркестър. Дюлгеров е човекът, който заедно с диригента Константин Илиев, е подбирал оркестранти - музиканти, които да съставят този оркестър, който след това за известно време е бил и оркестър на Русенската опера. Според мен съдбата на инструмента съвсем не е случайна, за да попадне отново в Русенската опера", обясни Бейков.
Той каза, че клавиатурата на рояла не е в добро състояние. "За щастие имаме друг стар инструмент, който не може да бъде реставриран, но неговите клавиши от слонова кост съвпадат с тези и ще могат да бъдат подменени. Почти ще има автентичен вид и до средата на март идната година ще бъде в пълна изправност, за да може да се свири на него", каза още Бейков.
Роялът ще бъде използван на сцената на Русенската опера на 18-и март 2025 г. като част от инструменталния ансамбъл, който ще изпълни световната премиера на монооперата "Алма", посветена на Алма Малер, съпругата на Густав Малер. 
Творбата е създадена от композитора Любомир Денев-баща по поетичното либрето на известния диригент и поет Герган Ценов. Режисьор на спектакъла ще бъде Вера Немирова, а сценографията е на художника Юлиян Табаков. Световната премиера на операта "Алма" е част от програмата на международния фестивал "Мартенски музикални дни". 
Дарителят - д-р Ирина Славова, обясни и историята на рояла. "Когато бях малка, всички ходеха на уроци по музикални инструменти. Бях в детската градина, когато дойдоха от Дома на учителя - от школата по изкуствата, и решиха, че имам някакви заложби. Първоначално се бях записала на цигулка, но баща ми категорично каза, че трябва да свиря на пиано. Това била негова мечта. След това родителите ми решиха, че трябва да имам пиано, за да свиря вкъщи. Така намериха този роял. Той беше много по-скъп от обикновеното пиано. Струваше 2000 лева на онова време - през 1984 г. това бяха страшно много пари", разказа д-р Славова. 
Тя обясни, че решила да дари рояла, защото отдавна не свири на него, а и от много години не живее в България. "Искам това пиано по някакъв начин да си върши работата, да се използва от хора, които разбират от него и от музика и ще го поддържат", каза още д-р Славова. 
Архивистът в Русенската опера д-р Веселина Антонова обясни, че това е трети музикален инструмент, чиято история е проучена от нея и от Пламен Бейков, като е свързана с музикалните традиции на града. 
"Преди няколко години открихме рояла, на който е свирил руският композитор и пианист Дмитрий Шостакович. Той се намира в Националното училище по изкуствата в Русе. Другият роял, който открихме, най-вероятно е купен от църковното настоятелство във връзка с работата на църковния салон. Той се намира в зала "Филхармония" в Русе, като на него е свирил Панчо Владигеров и други известни музиканти", обясни д-р Антонова. 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Откриване на боксов клуб „Гладиатор“ се състоя в град Болград, Украйна:
Филиал на боксов клуб „Гладиатор“ беше открит в град Болград, Украйна, на 11 ноември. Това съобщиха от Центъра за физическо здраве „Спорт за всички“ на тяхната страница във Фейсбук.
Клубът се намира на улица „Виктор Оцерклевича“ 74. Откриването на филиала събра почетни гости, сред които беше и кметът на Болград, Сергей Димитриев. Той изрази подкрепа за развитието на спорта в региона и значението на новото спортно съоръжение за местната общност, съобщиха от Центъра за физическо здраве.
Поканените гости на събитието получиха благодарствени грамоти за техния принос в организацията и откритото на новия филиал. Тренерът на клуба Степан Андрийович Чеботар организира демонстрационни боеве за присъстващите.
„Каним всички желаещи да се присъединят към обучението“, споделиха организаторите от боксов клуб „Гладиатор“.
/ЙК/

Title Спортисти от Болград завоюваха медали на Откритото първенство по Шин карате:
Открито първенство по Шин карате се състоя в град Измаил, Украйна, на 2 ноември. В състезанието взеха участие 112 спортисти от 10 бойни клуба, включително и от Болград. Това съобщиха от Центъра за физическо здраве „Спорт за всички“ на тяхната страница във Фейсбук.
Възпитаници на Центъра „Спорт за всички“ от Болград завоюваха 10 медала, включително 3 златни и 7 сребърни. Отборът „Бесарабски Шаолин“ беше представен от 10 състезатели на възраст между 9 и 17 години. Тренерът на клуба Сергей Суслин изрази гордост от постиженията на своите възпитаници, споделиха от Центъра за физическо здраве. 
Сред златните медалисти са Андрий Бирюков на 9 години, Дмитро Станчев на 13 години и Денис Цегельник на 16 години. Екипът на Центъра „Спорт за всички“ изрази подкрепа и гордост за „отдадеността и упоритостта на състезателите“, които с успех представиха Болград.
/ЙК/

Title ИСС: Климатичните промени са все по-сериозно предизвикателство пред конкурентоспособността на българското селско стопанство:
Българското селско стопанство е изправено пред предизвикателства, свързани с климатичните промени, които имат все по-сериозно влияние върху конкурентоспособността му. Наред с трудностите, свързани с климатичните промени и реализацията на продукцията, производителите се сблъскват с редица други глобални и местни предизвикателства. 
Това посочва Икономическият и социален съвет на Република България в становището си „Проблеми и предизвикателства пред конкурентоспособността на българските селскостопански производители“, което бе прието на Пленарна сесия на съвета. Успешното справяне с тези фактори изисква комплексен подход, включващ инвестиции в модернизация, подкрепа от държавата, коопериране между производителите и активно участие в европейски и международни инициативи. ИСС подчертава, че редица проблеми и предизвикателства пред конкурентоспособността на селскостопанските производители в страната се дължат на регулаторни липси и нормативни неуредици в националното законодателство. 
В резултат на неблагоприятни климатични събития като измръзване, слана, буря, непрекъснат дъжд, наводнение, градушка и суша, засушаване през 2024 г. отново се наблюдават пропаднали площи с напълно унищожена продукция от земеделски култури. Засегнатите области в страната са над 20. По-ниските добиви и същевременно по-високите разходи за продукцията, както и нарушените цикли на производство, затрудняват експорта и конкурентността спрямо страни с по-добре развито напояване и практики, устойчиви на климатични промени. Животновъдният сектор също е засегнат – горещите вълни и сушите ограничават пасищата и фуражите, а намаленият достъп до качествена храна води до намалена продуктивност на животните и повишени разходи за допълнително изхранване. 
Друг основен проблем пред конкурентоспособността на селскостопанския сектор в България, който ИСС посочва, е липсата на работна ръка. Много от обучените кадри емигрират поради по-добри финансови възможности в други страни. 
За да се реши този проблем, е необходимо привличане и задържане на работна ръка чрез държавни стимули и програми за дългосрочна заетост, както и улесняване на вноса на работници от трети страни, посочва Съветът в становището си. 
Пленарната сесия прие и Резолюция относно законопроект за регистрация на чуждестранни агенти. В нея ИСС изразява сериозна загриженост относно предложението за закон за регистрация на чуждестранни агенти, внесен в деловодството на 51-вото Народно събрание на 11 ноември 2024 г., както и относно представените в предходни три Народни събрания подобни законопроекти. В акта консултативният орган на гражданското общество разглежда ключовите проблеми, свързани със законопроекта. 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title АЗЕРТАДЖ: Туристическият сектор също се влияе от въздействието на климатичните промени, заяви председателят на КОП29 Мухтар Бабаев:
По данни на Световния съвет за пътувания и туризъм туристическият сектор генерира 10 % от световния БВП и осигурява заетост на от един до 10 души, заяви председателят на срещата на върха на ООН за климата (КОП29) Мухтар Бабаев и министър на околната среда и природните ресурси на Азербайджан, цитиран от азербайджанската новинарска агенция АЗЕРТАДЖ.
"За много от развиващите се страни, включително малките островни държави и вече развитите страни, туризмът е изключително важен източник на приходи, заетост и чуждестранна валута", добави Бабаев.
Той произнесе реч на първата среща на министрите за засилени действия в областта на климата в туризма, която се проведе по време на КОП29.
"Туризмът е отговорен за значителен дял от глобалните емисии на парникови газове. Този сектор също така е уязвим от въздействието на изменението на климата. Този ден представлява конкретна крачка напред в интегрирането на туризма в глобалната програма за климата и привеждането му в съответствие с целите на Парижкото споразумение и Целите за устойчиво развитие", отбеляза той.
"Декларацията на КОП29 за засилени действия в туризма призовава за интегриране на туризма в международните стратегии за климата", каза Бабаев.
(Тази информация се разпространява по споразумение между БТА и АЗЕРТАДЖ)
/ЛМ/

Title Европейската диплома е сред темите на заседанието на Съвета по образование, младеж, култура и спорт на ЕС:
Европейската диплома ще бъде част от темите, по които ще се дебатира по време на редовното заседание на Съвета по образование, младеж, култура и спорт на Европейския съюз (ЕС) на 25 и 26 ноември в Брюксел. Това съобщи пресслужбата на Министерския съвет.
Министрите, отговорни за младежта, ще приемат заключения на Съвета относно предоставянето на възможности за младите хора, живеещи в селските и отдалечените райони; резолюция на Съвета относно резултатите от десетия цикъл на диалога на ЕС по въпросите на младежта и резолюция на Съвета относно работния план на Стратегията на ЕС за младежта - 2025-2027.
Предвижда се министрите на образованието да приемат заключения на Съвета относно стратегическите партньорства в образованието и обучението, и препоръка на Съвета относно привлекателни и устойчиви кариери във висшето образование. Министрите на образованието ще дискутират по темата: "Насърчаване на ориентирани към бъдещето умения и конкурентоспособност чрез висшето образование".
Очаква се министрите с ресор "спорт" да одобрят заключения на Съвета относно насърчаването на трайното наследство от големи спортни събития. Ще обсъдят и ролята на основните характеристики на Европейския спортен модел.
Съветът на министрите, отговорни за културата и аудиовизията, ще приеме заключения относно подобряване и насърчаване на достъпа до култура, и ще дискутира темата за ролята на библиотеките за развитието на медийната грамотност. 
Както писа БТА, инициативата за общоевропейската диплома поставя основите на общото европейско образователно пространство, каза еврокомисарят по иновациите, научните изследвания, културата, образованието и младежта Илиана Иванова през април т.г. на среща в Университета за национално и световно стопанство (УНСС), на която разговаря с ректора проф. д-р Димитър Димитров и с представители на академичната общност на висшето училище.
 
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title По-голямото количество отпадъци и ръстът на минималната работна заплата са сред мотивите за увеличението на таксата за битови отпадъци в община Шумен:
Увеличаването на количеството на отпадъците и повишаването на минималната работна заплата са сред мотивите за увеличението на таксата за битови отпадъци в община Шумен. Това съобщи главният експерт „Екология“ в местната администрация Живка Атанасова на брифинг, на който присъстваха кметът проф. Христо Христов, заместниците му Десислава Петрова и Даниела Русева, началникът на отдел „Местни данъци и такси“ Ивелина Щерева и директорът на Общинското предприятие „Чистота“ Радослав Кърджиев. 
Таксата за битови отпадъци за жилищни сгради в Шумен и кварталите „Дивдядово“, „Макак“ и „Мътница“ е заложено да се увеличи от 1,5 на 2 промила, а за нежилищни имоти – от 4 на 5,4 промила. Предложението на общинската администрация трябва да бъде гласувано от Общинския съвет. Обявено е обществено обсъждане на проект план-сметка „Чистота“ за 2025 г. До 13 декември 2024 година ще бъдат проведени писмени обществени консултации във връзка с предложения вариант.
Общият размер на планираните приходи по план-сметката за дейност „Чистота“ за 2025 г. са в размер на 11 089 545 лева, като включват разходи за събиране и транспортиране на битови отпадъци до съоръжения и инсталации за тяхното третиране, за третиране на битови отпадъци в съоръжения и инсталации, и за поддържане на чистотата на териториите за обществено ползване в населените места и селищните образувания в общината, отбеляза Живка Атанасова.  
По думите ѝ планираните разходи се увеличават, защото на първо място се отчита значителен ръст на отпадъците в града и селата на общината. "За 2025 г. прогнозираме количеството на отпадъците да нарасне с 2 000 тона. Друг основен фактор е увеличението на минималната работна заплата, което води до нарастване на съответните разходи за единица отпадък. Ще бъдат закупени и нови съдове за сметосъбиране, заради нарастването на количеството на отпадъците. За поддържане и почистване на дъждоприемните шахти досега бяха отделяни 30 000 лева, но планираме през следващата година да заделим 60 000 лева за тази дейност", каза още Атанасова, мотивирайки решението на общинската администрация да увеличи таксата за битови отпадъци. 
Такса „Битови отпадъци“ не е променяна от 2011 г. Тази година сме увеличили трудовите възнаграждения на специализирания състав на Общинското предприятие „Чистота“, защото бяха на минимални заплати. По тази причина смятам, че един от основните аргументи за увеличението на таксата е именно покачването на минималната работна заплата. Отделяме значителен ресурс и за почистване на нерегламентирани сметища и най-вероятно ще сключим договор с фирма, след обявена обществена поръчка, която да има ангажимента да отстранява нерегламентирани сметища, заяви кметът на Шумен проф. Христов.  
„Увеличението в процентно изражение, около 35 на сто, на пръв поглед е стряскащо. За най-големия брой шуменци, които живеят в кварталите „Боян Българанов“, „Тракия“, „Еверест“, реално увеличението на таксата за битови отпадъци на годишна база ще е от порядъка на 11 до 16 лева, което на месец е около 1,2 и 1,5 лева. За жителите в населените места на общината най-голямото увеличение на годишна база е около три лева“, уточни той.  
По думите му Община Шумен поддържа ниска такса за битови отпадъци спрямо други общински администрации в страната. С колкото натоварваме в процентно изражение физическите лица, със същия процент натоварваме и бизнеса“, допълни проф. Христов.  
Припомняме, че той се включи във форума „Управление на отпадъците – споделена отговорност на общините и държавата“. В дискусията за интензивната работа на общинските екипи се отличи Община Шумен с изготвения модел за изчисляване на таксата битови отпадъци по новите основи. 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Коледна кампания в помощ на възрастните хора започна в пернишкото село Дивотино:
Започна традиционната кампания в помощ на възрастните хора в пернишкото с. Дивотино, съобщи за БТА кметът Симеон Трайков. Кутии за дарения са поставени във всички магазини, както и в заведенията в населеното място.
„В с. Дивотино има близо 40 души, които са самотно живеещи възрастни хора. Ще им помогнем за Коледа“, допълни Трайков.
Кметът на с. Дивотино каза, че идеята за провеждането на благотворителната кампания е възникнала през 2019 г. по предложение на местния жител Нено Ненончев. Трайков отбеляза, че през годините проявата се е разраснала и надградила многократно. В инициативата за втори път се включва и гражданската доброволческа организация „Не си сам“.
Със събраните средства ще бъдат закупени и пакетирани основни хранителни продукти за коледните и новогодишни празници, каза още Трайков. До 19 декември желаещите ще могат да направят своето дарение, а няколко дни по – късно, ще бъдат раздадени пакетите. Кметът допълни, че целта на инициативата е доброволците да посетят и да си поговорят с възрастните хора, които на този етап от живота си са останали сами. Симеон Трайков каза, че ако събраните средства са в повече, те ще бъдат оползотворени за децата на Дивотино. Всяка година на 25 декември в селото пред кметството идва Дядо Коледа, за да раздаде подаръци за най-малките.  
/ТТ/

Title Украйна заяви, че Русия е разпространила фалшиво предупреждение за предстоящ въздушен удар:
Русия организира "масирана информационно-психологическа атака" срещу Украйна, като разпространи фалшиво предупреждение, уж от украинското военно разузнаване, за предстоящо масирано въздушно нападение, съобщи най-голямата разузнавателна агенция на Киев, цитирана от Ройтерс.
"Съобщение за "особено масиран" ракетен и бомбен удар по украински градове днес се разпространява чрез приложения и социални мрежи. Това съобщение е фалшиво и съдържа граматически грешки, характерни за руските информационно-психологически операции", се казва в изявление на Главното управление за разузнаване на Украйна.
В същото време украинското външно министерство разкритикува затварянето на няколко западни посолства на основание потенциален риск от масирани руски удари. Киев заяви, че от началото на руската инвазия през 2022 г. тези заплахи са ежедневие.
"Заплахата от удари [...], за съжаление, е ежедневна реалност за украинците повече от хиляда дни", каза говорител на украинското външно министерство в изявление, цитирано от Франс прес, призовавайки Запада да не подклажда "напрежението" със затварянето на посолствата си.
/ЛМ/

Title В Стара Загора до 1 декември ще се провежда кампания за безплатни профилактични прегледи на различни заболявания:
До 1 декември в различни болнични заведения в Стара Загора ще се проведат безплатни профилактични прегледи на редица заболявания, съобщиха от Регионална здравна инспекция (РЗИ) – Стара Загора. 
От пресцентъра уточняват, че в Медицински център за доболнична медицинска помощ „Проф. д-р Стоян Киркович“ ЕООД – Стара Загора ще се извършват прегледи за белодробни, сърдечно-съдови заболявания, както и за злокачествени заболявания на дебелото черво с тест за окултни кръвоизливи. С прегледи за ранно откриване на хронични белодробни заболявания и сърдечно-съдови заболявания ще бъдат обхванати хора над 40-годишна възраст, а с прегледи за ранно откриване на злокачествени заболявания на ректосигмоидалната област ще бъдат обхванати хора над 18-годишна възраст. Записването за този вид прегледи ще бъде на място в Медицински център „Проф. д-р Стоян Киркович“ ЕООД“ – Стара Загора или на телефон 042/698 511; 0889 3345 55.
От РЗИ - Стара Загора информират, че в Медицински център за доболнична медицинска помощ „Превенция – 2000“ ООД – Стара Загора ще се извършва скрининг за диабет тип 2 сред групи от здраво население от област Стара Загора (хора над 18 години), а записването на час за преглед ще бъде в съответния Медицински център или на телефон 042 / 64 54 20.
Университетска многопрофилна болница за активно лечение „Проф. д-р Стоян Киркович“ (УМБАЛ) АД – Стара Загора ще извършва скрининг за злокачествени новообразувания на маточната шийка на жени на възраст от 20 до 49 години с взимане и изпращане на материал за цитонамазка и последващо интерпретиране на резултата от специалист по клинична патология, съобщават още от инспекцията. Записването за тези прегледи може да бъде извършвано през работните дни на тел. 0883 363 620. Прегледите ще бъдат извършвани всеки работен ден от понеделник до петък от 13:00 до 15:00 часа в приемен кабинет на Клиника по акушерство и гинекология към УМБАЛ - Стара Загора.
Прегледите са в изпълнение на заложени дейности, финансирани от Министерство на здравеопазването по Националната програма за хронични неинфекциозни болести за 2024 г.,а от РЗИ – Стара Загора отправят призив към желаещите старозагорци да се включат в прегледите за скрининг.
/ТНП/

Title Обща стачка блокира транспорта и корабоплаването в Гърция; хиляди работници се включиха в шествие в Атина:
Обща стачка остави днес корабите закотвени и наруши железопътните и автобусните услуги в Гърция, а хиляди работници се включиха в шествие в Атина с искания за по-високи заплати и по-добър стандарт на живот, съобщава Ройтерс. 
Лекари, учители, строители и транспортни работници от двата най-големи профсъюза в Гърция в частния и държавния сектор – ГСЕЕ и АДЕДИ – се присъединиха към стачката, свързана отчасти с проточилите се ефекти от дълговата криза в Гърция от периода 2009-2018 г. и високите разходи за живот.
"Всеки път, когато отидем в супермаркета, и всеки път, когато пристигнат сметките за ток, получаваме малък сърдечен удар", каза Стратис Дуниас, съдебен служител, който участва в шествието в Атина. "Искаме реални мерки срещу високите цени", добави той.
Демонстранти се събраха на площад "Синтагма" в центъра на Атина, скандирайки "Правата на работниците са закон" и развявайки банери с надпис "Обща стачка срещу растящите цени".
Гръцката икономика се възстанови след дълговата криза, но заплатите изостават от средните за Европа, брутният вътрешен продукт (БВП) на глава от населението е сред най-ниските в ЕС, а цените на стоките отчетоха голям скок, отбелязва агенцията.  
Заплатите и пенсиите на много гърци бяха орязани в замяна на спасителните заеми на стойност 280 милиарда евро по време на дълговата криза, която намали с една четвърт БВП на Гърция и едва не тласна страната към излизане от еврозоната. 
Десноцентристкото правителство на премиера Кириакос Мицотакис извърши четири увеличения на минималната месечна брутна работна заплата, откакто пое властта през 2019 г., до настоящите 830 евро и обеща да я повиши до 950 евро до 2027 г. Правителството също така увеличи и пенсиите. 
Гърците обаче казват, че увеличенията не са достатъчни, тъй като поскъпването на енергията, храната и жилищни разходи продължават да изпреварват увеличенията на заплатите и пенсиите.
"Днес ние искаме правителството да ни върне това, което те и предишните правителства са ни отнели през последното десетилетие. Нашата покупателна способност е спаднала с 50 процента, инфлацията засяга всичко", казва пенсионерът Йоргос Скиадиотис.
ГСЕЕ, най-големият профсъюз в частния сектор в Гърция, представляващ около 2,5 милиона служители, обвини "олигополите" за координирани практики, които според него продължават да повишават цените на основните стоки.
Мицотакис призна в понеделник, че има пространство за подобрения по отношение на заплатите и стандарта на живот и отново призова ЕС да помогне за премахване на несъответствията при цените на енергията в рамките на съюза.
Стачката идва, след като правителството внесе окончателния бюджет за 2025 г. в парламента. Той предвижда икономически растеж от 2,3 процента през следващата година – над средния за ЕС, и включва допълнителни разходи от около 1,1 милиарда евро, които да помогнат за финансирането на увеличение на пенсиите и заплатите. 
Вчера 24-часова стачка проведоха и журналистите в Гърция. Обществени и частни медии от цялата страна, включително печатни, електронни и онлайн платформи, прекъснаха дейността си в знак на солидарност с исканията на ГСЕЕ и АДЕДИ за по-добри заплати.
/МИД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С фотокорнер с живописни гледки от България привлича посетителите националният ни щанд на туристическото изложение в Румъния:
Министерството на туризма ще представи страната ни на международното туристическо изложение TTR 2024, което ще се състои от 21 до 24 ноември в Букурещ, Румъния, а министерството акцентира върху възможностите за всесезонен туризъм, богатото културно-историческо наследство, минералните източници и красива природа. Това съобщиха от ведомството.
Българският щанд ще бъде разположен на площ от 150 кв. м, ще е с модерен дизайн и ключово местоположение в изложбената зала. Посетителите на българския щанд ще имат възможност да се насладят на атрактивна програма, включваща фотокорнер с живописни гледки от България, а всеки, направил си снимка, ще може да я вземе със себе си за спомен или да я сподели в социалните мрежи.
През годините Министерството на туризма успешно популяризира България на румънския пазар чрез разнообразни инициативи - телевизионни рекламни кампании, дигитални активности в платформите "Фейсбук" (Facebook), "Инстаграм" (Instagram) и "Гугъл" (Google), участия в изложения и организиране на опознавателни турове за журналисти и блогъри, напомнят от ведомството.
От министерството изтъкват, че Румъния остава стратегически целеви пазар за българския туризъм. Заради това през следващата година са планирани мащабни комуникационни кампании както в офлайн, така и в онлайн пространството, които да затвърдят имиджа на България като сигурна и привлекателна дестинация не само за лятна и зимна почивка, но и през цялата година.
Свидетелство за нарастващия интерес към България на румънския туристически пазар е и увеличеният брой на съизложителите, който дори надхвърля нивата от предпандемичния период, отбелязват от министерството и допълват, че тази година 23 туристически фирми, хотелски компании и общини се присъединяват към представителния щанд.
България и Румъния планират да се представят като единна дестинация за културен, религиозен и зимен туризъм, стана известно след срещата на служебния министър на туризма на България Евтим Милошев с румънския министър на икономиката, предприемачеството и туризма Щефан-Раду Опря в началото на октомври. Министър Милошев покани румънския си колега да открият заедно зимния сезон в България, българският министър също ще присъства на откриването на зимния сезон в Румъния. През декември тази година стартира чартърна линия между Пловдив и Букурещ, стана известно още след разговорите на Евтим Милошев с Щефан-Раду Опря през октомври.
/ВЙ/

Title В новата си книга Даниел Фокас систематизира внушителен брой паметници със зооморфни изображения, смята доц. д-р Вихра Баева:
В новата си книга Даниел Фокас систематизира внушителен брой паметници със зооморфни изображения на територията на България от периода XI – XIV век. Това е казала доц. д-р Вихра Баева по време на представянето на изданието „Изображенията на животни и фантастични същества в изкуството по българските земи ХІ – ХІV век“, цитирана от Института за етнология и фолклористика с Етнографски музей при Българската академия на науките (ИЕФЕМ-БАН).
Събитието е било в рамките на семинар, организиран от секция „Антропология на народните изкуства и визуалните форми“ при ИЕФЕМ – БАН. Модератор е бил гл. ас. д-р Миглена Иванова, а приветствие към д-р Даниел Фокас е поднесъл проф. д-р Владимир Пенчев – директор на ИЕФЕМ-БАН.
Според доц. д-р Вихра Баева в монографията си авторът изследва каменна пластика, артефакти от метал, рязана кост и керамика, дърворезба и орнаменти от украсата на ръкописната книга. Книгата е посветена е на образите на реално съществуващи и фантастични животни в изкуството по българските земи през XI – XIV в., е допълнила тя.
„Изображенията на животните днес ни заобикалят отвсякъде - свикнали сме с тях и често не ги забелязваме, още по-рядко вникваме в техния смисъл и символика. Не е било така обаче в древността и по-специално в средните векове. Тогава животинските образи са се срещали навсякъде – върху предмети от бита и върху сакрални обекти, архитектурни паметници, фрески и миниатюри. Според средновековните хора те са носели определени внушения и послания“, пише Даниел Фокас.
Както писа БТА, изследването е развито в две главни насоки – на събиране и изучаване на наличния визуален фонд и опит за цялостна интерпретация на символика му в културния контекст на епохата.
Книгата „Изображенията на животни и фантастични същества в изкуството по българските земи ХІ – ХІV век“ е изпълнена със сведения и тълкувания, попълва празнини в историята на нашето изкуство и същевременно представя в по-популярна форма информацията за този дял от наследството ни, чрез което да го направи достъпен и за най-широк кръг читатели, посочват от ИЕФЕМ-БАН.
Даниел Фокас е доктор по изкуствознание, изследовател в Института за етнология и фолклористика с Етнографски музей при Българската академия на науките и преподавател по средновековно изобразително изкуство и приложни изкуства в Националната художествена академия в София. Автор е на редица публикации по основните теми, засегнати в книгата, и по въпроси, свързани с присъствието и значението в традиционната и съвременната култура на християнското изкуство. Фокас има интереси и публикува проучвания и върху гръцката диаспора в България.
/ ГН
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Германецът Андреас Велингер се цели в титлата от веригата по ски скок "Четирите шанци":
Титлата от веригата "Четирите шанци", част от Световната купа по ски скок за мъже, е водеща цел за Андреас Велингер в навечерието на новия сезон, започващ в петък в Норвегия, а германецът се цели и добавянето на първа индивидуална световна титла към своята колекция от трофеи.
Велингер беше вицешампион в "Четирите шанци" през 2018 година и през миналия сезон, като заяви, че добрите резултати от Световната купа още от самото начало могат да му помогнат в стремежа му към успехи.
"Хубаво е да участваш в церемонията по награждаването възможно най-често. Миналата година успях да го правя доста често", каза Велингер и добави: "Целта би била точно такава, а тогава много е възможно да се случи и на "Четирите шанци", световните първенства и в генералното класиране за Световната купа."
Андреас Велингер записа 11 индивидуални подиума през сезон 2023/2024 и спечели две състезания. Той беше втори след японеца Рьою Кобаяши в "Четирите шанци" и трети за Световната купа след австриеца Щефан Крафт и Кобаяши.
Никой германец не е печелил веригата от Свен Ханавалд през 2002 година насам, а Велингер иска да сложи край на чакането.
"Миналата година станах втори. Ако сега кажа, че просто искам да завърша в челната десетка, никой няма да ми повярва. Това не е така. Разбира се, че искам да спечеля", потвърди германският ски скачач.
Другият акцент за него е Световното първенство в края на февруари и началото на март в Трондхайм, Норвегия.
Велингер има в колекцията си олимпийско злато през 2018 година, но все още не е спечелил на Световен шампионат.
/КМ/

Title Автомагистрала “Тракия” все още е блокирана заради протеста на таксиметровите шофьори в Пловдивско:
Автомагистрала (АМ) “Тракия” остава блокирана към този час заради протеста на таксиметровите шофьори от Пловдивско. Това съобщиха от Областната дирекция на МВР-Пловдив. Таксиметрови шофьори от цялата страна излязоха на протест, за да изразят недоволството си срещу поскъпването на задължителната застраховка “Гражданска отговорност”. 
Участъкът от магистралата, на който се намират шофьорите, е изцяло затворен и автомобилите не могат да преминават. Освободена е единствено аварийната лента, по която имат възможност да се движат само превозни средства със специален режим на движение. 
Шествието на шофьорите от Пловдивско започна по-рано пред спортната зала „Чайка“ на Гребната база и продължи към АМ „Тракия“, като премина през бул. „Марица юг“, бул. „Копривщица“, бул. „Шести септември“, бул. „Руски“, бул. „България“, ул. „Васил Левски“ и бул. „Карловско шосе“. 
Таксиметровите водачи заявиха, че магистралата ще остане блокирана, докато исканията им не бъдат чути. За избягване на затруднения на пътуващите по АМ „Тракия“ към София са предвидени следните алтернативни маршрути: от 133-ти км (край с. Калековец) – път II-56 (източен обходен път на Пловдив) – ул. „Рогошко шосе“ – бул. „България“ – бул. „Голямоконарско шосе“; от бул. „Карловско шосе“ – ул. „Васил Левски“ – бул. „Дунав“ – бул. „Голямоконарско шосе“.  
/РИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title България е страна-партньор на международното туристическо изложение ITTF Warsaw International Travel & Tourism Fair:
България е страна-партньор на международното туристическо изложение ITTF Warsaw /International Travel & Tourism Fair/, което ще се проведе от 21 до 23 ноември 2024 г. в емблематичния Дворец на културата и науката във Варшава, Полша.
Страната ни ще бъде представена на модерен информационен щанд разположен на площ от 197 кв. м., на който своите висококачествени продукти и услуги ще представят 20 български съизложители. Като страна-партньор на изложението, Бълагрия  ще бъде позиционирана и чрез редица маркетингови дейности чрез допълнителен брандинг, дигитална и имейл рекламна кампания. На щанда ни ще се проведат винени дегустации на български вина, предвидена е и допълнителна програма.
Тазгодишното участие на страната ни в предстоящото събитие се радва на изключително засилен интерес, а участие на българския щанд ще вземат 20 туристически фирми, хотелски компании и общини, сред които са: „Аватар Тур“ ООД, „Аурора“ ЕАД, „Балкан Холидейз Сървисис“ ЕООД, „Е Травелс“ ЕООД, „ЛОТ-ТА“ ООД, „МПМ  Хотелс“ ООД, Община Варна, Община Дългопол, Община Созопол, „Онхолидейс България“ ЕООД, „С.Б. Роял Хотелс“ ЕООД, „Св. Св. Константин и Елена холдинг“ АД, „Севе Травел“ ООД, Столична Община ОП Туризъм, „Съни Травел“ ЕООД, „Съншайн Холидейс“ ЕАД, „Стройтранс 2011“ ЕООД, „Туристическа агенция Солвекс“ ЕООД, „Франга“ ООД и „Хотелско Мениджърска Компания“ ЕООД.
В рамките на церемонията по откриване на изложението заместник-министърът на туризма Ирена Георгиева, ще се обърне към участниците с приветствено слово. Предвижда се и провеждането на Четвъртата работна сесия на експертите в туризма между двете страни. Това е двустранен държавен формат на взаимодействие между ресорните министерства в сектора. Сред основните теми ще са предстоящите прояви в рамките на полското председателство на Съвета на ЕС, стартиращо от 1 януари 2025 г., както и политики за подкрепа на кадрите в туризма.
Полша е един от най-важните пазари за България, която е позната на полските туристи с морските ни курорти и специализираните форми на туризъм като религиозен, културен и спа туризъм. През 2024 г. Министерството на туризма успешно рекламира страната ни на полския пазар с разнообразни рекламни активности като реализираните кампании в дигиталните платформи МЕТА, Google и eSky, а също и с организирането на опознавателни пътувания за представители на медии, инфлуенсъри, блогъри и влогъри. Страната ни взе участие и в международните туристически изложения International Toursim Trade Show във Вроцлав и международния туристически панаир в Забже. 
 
/МТК/

Title Политическата несигурност засилва уязвимостта на държавните дългове, според ЕЦБ:
Европейската централна банка (ЕЦБ) предупреди днес, че уязвимостта на някои държавни дългове нараства, цитирайки най-вече Франция като това е и голямо предизвикателство на фона на забавения растеж и все по-голямата политическа несигурност, съобщи Франс прес.
В полугодишния доклад за финансовата стабилност ЕЦБ изразява загриженост за потенциално подновяване на опасенията на пазара за устойчивостта на държавния дълг, без обаче да прави сравнения с кризата в еврозоната преди 10 години. 
От последния доклад през май "резултатите от изборите на европейско и национално равнище, най-вече във Франция, съживиха опасенията за устойчивостта на държавния дълг и увеличиха несигурността в ЕС", отбелязва франкфуртската институцията.
Политическата несигурност разшири спредовете на доходността за някои страни от еврозоната с висок дълг.
Доходността на 10-годишните германски облигации, еталон за Европа, тази седмица беше 2,34 на сто в сравнение с 3,07 на сто за френските държавни ценни книжа
ЕЦБ е загрижена, че високите нива на държавния дълг в някои страни от еврозоната ограничават пространство за реакция на правителствата при икономически сътресения, както се наблюдава в момента във Франция.
Освен това тази комбинация от нисък растеж и висок държавен дълг може да затрудни правителствата да финансират нарасналите нужди от средства за отбрана или инвестиции за борба с изменението на климата.
Като цяло "рискът от екстремни събития остава висок поради преминаването от опасения относно инфлацията към опасения относно растежа в еврозоната", отбелязват авторите на доклада.
Ескалацията на напрежението в Близкия изток и Украйна, както и "нарастващото търговско напрежение", породено от връщането на Доналд Тръмп в Белия дом, може да отслаби макроикономическите условия и също да засегне сектора на финансовите институции, изложени на тези рискове.
Сегашната ситуация на пазарите обаче няма нищо общо със спекулациите за разпадането на еврозоната преди повече от десет години в разгара на дълговата криза, отбелязва АФП.
"Пазарите са напълно убедени и то с основание в, че рискът от реденоминация в еврозоната няма да настъпи и еврото няма да се срине", каза вицепрезидентът на ЕЦБ Луис де Гиндос по време на онлайн конференция.
                
/СЛС/

Title Путин е готов за разговори относно Украйна, включително с Тръмп, заяви Кремъл:
Руският президент Владимир Путин неведнъж е подчертавал готовността си за преговори относно Украйна, заяви говорителят на Кремъл Дмитрий Песков в коментар на публикация на агенция Ройтерс относно възможни контакти по украинската тема между Путин и бъдещия президент на САЩ Доналд Тръмп, предаде ТАСС.
„Президентът наистина многократно - или по-скоро постоянно - е заявявал, че е готов за контакти и преговори“, каза още Песков.
По-рано днес агенция Ройтерс публикува информация, в която се позова на пет свои източника, запознати с мисленето в Кремъл, според които Путин е готов да обсъди споразумение за прекратяване на огъня в Украйна с Доналд Тръмп, но отхвърля възможността да направи значителни териториални отстъпки и настоява, че Киев трябва да изостави амбициите си да се присъедини към НАТО.
Според трима говорили при условие за анонимност източници може да има място за преговори относно това как точно да бъдат разпределени четирите източни украински области – Донецка, Луганска, Запорожка и Херсонска.
Въпреки че Москва настоява, че четирите области са изцяло част от нейната територия и са под защитата на нейния ядрен чадър, силите ѝ контролират между 70% и 80% от площта им, а украинските войски все още контролират около 26 000 квадратни километра от тях, посочва Ройтерс.
Според двама от официалните представители Русия може да е готова и да се изтегли от относително малката част от територията, която контролира в Харковска и в Николаевска област.
Този месец Путин заяви, че каквото и да било прекратяване на огъня трябва да отразява „реалните условия“ на терен и добави, че едно краткотрайно примирие единствено би позволило на Запада да превъоръжи Украйна. „Ако няма неутралитет е трудно да си представим каквито и да било добросъседски отношения между Русия и Украйна“, заяви руският президент на 7 ноември.
Според двама от източниците решението на президента Джо Байдън да позволи на Украйна да изстрелва американски ракети АТАКМС дълбоко в територията на Русия би могло да усложни или да забави евентуално споразумение и да втвърди позициите на Москва, тъй като твърдолинейни представители ще поискат по-голяма част от Украйна. По думите на източниците ако не бъде постигнато споразумение за примирие, Русия ще продължи да се сражава.
Според петимата източници на Ройтерс, които са настоящи и бивши служители, въпреки че Русия няма да допусне Украйна да се присъедини към НАТО или на украинска територия да присъстват войски на НАТО, тя е готова да обсъжда гаранции в сферата на сигурността за Киев.
Други отстъпки от страна на Украйна, които Кремъл може да поиска, включват Киев да се съгласи да ограничи числеността на въоръжените си сили и да се ангажира да не ограничава употребата на руския език, добавят те.
Бъдещето на Крим не подлежи на обсъждане, съгласни са всичките руските официални представители.
Според един от източниците, високопоставен служител, запознат с обсъждания в Кремъл на най-високо ниво, Западът ще трябва да приеме „жестоката истина“, че цялата подкрепа, която е оказал на Украйна, не е успяла да попречи на Русия да спечели войната.
По думите на един от руските официални представители няма как да има споразумение, ако Украйна не получи гаранции за сигурност. „Въпросът е как да се избегне сделка, която един ден би могла да вкара Запада във възможна пряка конфронтация с Русия“, добавя той.
/ГГ/

Title АПА: Виена е Европейска столица на демокрацията за 2024/2025 година:
Виена вече е Европейска столица на демокрацията за 2024/2025 година, предаде австрийската агенция АПА. 
По време на празнична церемония снощи австрийската столица даде начало на "виенската година на демокрацията". 
През 2023 г. Виена спечели надпреварата срещу седем други града и вече е вторият град след Барселона, който носи тази титла. Като Европейска столица на демокрацията, Виена ще състави разнообразна програма със събития, които ще организира през годината, и всички граждани на Виена са поканени да участват.
Отделна програма за финансиране ще даде възможност за осъществяване на проекти, свързани с демокрацията, и граждански инициативи във Виена през 2025 г.
"Титлата Европейска столица на демокрацията е признание за усилията на Виена в областта на демокрацията, както и участието на гражданите ѝ в демократичния процес. Това обаче е и отговорност да продължим да вървим по този път. Демокрацията не е нещо, което се подразбира, тя е общ проект, по който трябва да работим и да обновяваме всеки ден", каза кметът на града Михаел Лудвиг.
"Като Европейска столица на демокрацията, Виена ще даде своя принос именно за това. Чрез иновативни проекти ще покажем как социалното единство може да бъде подсилено с помощта на още по-голямо участие от страна на виенчани в обществените процеси", добави той.
"Във Виена всеки глас има значение. Ето защо, като Европейска столица на демокрацията, ще се съсредоточим върху по-нататъшното разширяване на многобройните възможности за съвместно вземане на решения от всички граждани. Също така искаме да засилим многобройните гласове на хората в града, които все още не са достатъчно чути. Защото колкото повече хора участват в оформянето на бъдещето на града, толкова по-добре", подчерта съветникът по по въпроси, свързани с демокрацията, Юрген Чернохорски.
"Наградата за Европейска столица на демокрацията е не само голяма чест за нашия град, но и силен знак за нашия ангажимент да направим така, че всички да могат да усетят демокрацията и тя да е реална за всички. С началото на Годината на демокрацията във Виена искаме активно да отговорим на предизвикателствата на нашето време" обясни Томас Вебер, говорител по въпросите на демокрацията от партията НЕОС във Виена.
(Тази информация се разпространява по споразумение между БТА и АПА)
/ЛМ/

Title Започват заниманията по Религия във видинската математическа гимназия:
В навечерието на Деня на християнското семейство започнаха заниманията по религия в Профилираната природо-математическа гимназия „Екзарх Антим I“ във Видин, съобщиха от учебното заведение. 
Първата среща беше опознавателна, а протосингелът на Видинска митрополия архимандрит Антим въведе учениците в материята на уроците по религия - православие. Той е споделил, че е впечатлен от високата обща култура на възпитаниците на гимназията, които сами са проявили желание за духовно ограмотяване. Учениците са получили съгласието на своите родители, уточниха от учебното заведение.
Идеята за въвеждане на занимания по "Религия" е била обсъдена през лятото по време на среща с Българския патриарх Даниил, инициирана от училищното настоятелство, припомниха от гимназията. Предстоятелят на Българската православна църква, който е временно управляващ Видинската епархия, е член на училищното настоятелство. 
БТА припомня, че на тържеството за началото на настоящата учебна година директорът на гимназията Ивайло Милушев каза, че причината изучаването на предмета "Религия" е състоянието на обществото, свързано с девалвация на ценностите и опитите за прокарване на идеологии и идеи, които нямат общо с християнския морал и националната ни идентичност. Изучаването на предмета не е задължително, уточни Милушев.
/ХТ/

Title Дейностите по ремонта на яз. "Порой" ще приключат до края на тази година, каза кметът на община Бургас Димитър Николов:
Нивото на язовир "Порой" е било свалено значително, за да се достигнат съоръженията, изискващи ремонт. Всички дейности ще приключат до края на тази година. Това каза пред журналисти кметът на община Бургас Димитър Николов, който също се включи в инспекцията на водоема заедно със служебния министър на регионалното развитие Виолета Коритарова, кмета на община Поморие Иван Алексиев и директора на ВиК-Бургас Цветан Мирчев. 
"Очаквам оттук нататък нивото да се възстанови в рамките на година и половина-две. Язовир "Порой" ще бъде вторият резервен язовир за питейни нужди, който ще се използва за Бургас и селищата по Южното Черноморие. Предстои, разбира се, да бъдат изградени и две пречиствателни станции на язовирите "Порой" и "Ахелой". Рискове по отношение на питейната вода в следващите две години няма", каза Николов. 
Близо 20 млн. лева ще струва изграждането на пречиствателна станция за един от язовирите. Втората, посочи кметът на Бургас, едва ли ще бъде с по-малка стойност. "Това не е непосилна сума. За мен изобщо не трябва да стои пред нас въпросът ще могат ли да се намерят пари. Ние трябва да сведем до минимум рисковете в снабдяването на населението с питейна вода", посочи още Димитър Николов. 
"Много е важно, че всички тези процеси по ВиК инфраструктурата започнаха. От страна на община Поморие всички процедури са съгласувани. Издали сме необходимите разрешителни за ремонтите", каза кметът на Поморие Иван Алексиев. Той добави, че към момента няма притеснения за проблеми с водоподаването през летните месеци на 2025 година. 
/ВЙ/

Title Приключи протестът на таксиметровите шофьори в София, бул. „Цар Освободител“ е отворен за движение:
Приключи протестът на таксиметровите шофьори в София, които днес изразиха недоволството си срещу поскъпването на задължителната застраховка „Гражданска отговорност“. Булевард „Цар Освободител“ в центъра на столицата, където бяха подредени таксиметровите автомобили, вече е отворен за движение. 
Протестът премина спокойно под формата на няколко автошествия по различни маршрути и протестен митинг. 
Протестиращите настояха за мораториум върху цената на „Гражданската отговорност“ и връщането на размера и отпреди октомври. Те поискаха и въвеждане на системата „бонус-малус“, която, според тях, най-справедливо ще оценява риска на всеки водач. 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title МВР: Междинни резултати от специализираната полицейска операция за спазване на Закона за движението по пътищата ​:
11 855 моторни превозни средства са проверени в рамките на разпоредената специализирана  полицейска операция за спазване на Закона за движението по пътищата. Извършен е контрол на 13 464 водачи и пътници. Съставени са 3666 фиша и 665 акта за установени административни нарушения. Акцент в акцията е недопускане на управление от водачи, употребили алкохол, наркотични вещества и/или техни аналози, както и управление на МПС от неправоспособни шофьори. В рамките на изминалия ден са установени общо 21 водачи, качили се зад волана след употреба на алкохол – 12 от тях са шофирали след употреба на алкохол от 0,5 до 1,2 промила, а други 9 – с над 1,2 на 1000, петима са отказали тестване. Под въздействие на наркотични вещества или техни аналози са засечени да шофират 9 водачи, други шестима са отказали да бъдат тествани.
 
/МТК/

Title Швейцарската индустрия е песимистично настроена относно перспективите си, след като продажбите и износът намаляват, показват данни от проучвания:
Швейцарските компании в индустриалния сектор отчитат спад на поръчките и продажбите, предаде Ройтерс. Това се случва поради по-слабото търсене от други европейски държави и силните позиции на франк,а които оказаха влияние на износа, следствие на което компаниите са песимистично настроени относно перспективите си, показват данни на две различни проучвания.
Ескалиращото търговско напрежение, с възможността за по-високи износни мита, когато избраният за президент на САЩ Доналд Тръмп встъпи в длъжност следващата година, също поражда безпокойство в Швейцария.
"Суисмем" (Swissmem), която представлява големите производители, като А Бе Бе (ABB), "Сименс" (Siemens), заяви, че продажбите на швейцарски индустриални продукти са спаднали с 4,2 на сто през първите девет месеца на 2024 г., докато износът е спаднал с 3,6 на сто (за същия период).
Настроението е песимистично в по-малките швейцарски производствени компании, като индексът на бизнес климата на друга индустриална асоциация – тази на машиностроителните компании "Суисмеканик" (Swissmechanic), падна до най-ниското си ниво от януари 2021 г.
Близо три четвърти от компаниите смятат текущата бизнес среда за неблагоприятна, като само 1 на сто от фирмите са положително настроени, установи проучване за третото тримесечие на "Суисмеканик".
В него се казва, че използването на капацитета на малките швейцарски производствени компании сега е най-ниското си ниво от януари 2021 г. - 81 на сто. Производството е основен сектор на швейцарската икономика, като допринася с близо 18 на сто от БВП на страната.
"Компаниите са доста песимистични в момента", заяви Юрг Марти, директор на "Суисмеканик", добавяйки, че около една трета от малките швейцарски индустриални компании са съкратили работни места, а други може да ги последват.
"Силният франк им създава проблеми, а има и спад в Германия, който също оказва негативно влияние. Има и много геополитически несигурности, които влошават ситуацията", добави Марти.
"Суисмем" от своя страна допълни, че въпреки че има леко подобрение в данните за третото тримесечие, това не означава възстановяване, тъй като те са сравнени със слабите нива от година по-рано.
"В най-добрия случай можем да очакваме стабилизиране през следващата година", заяви Щефан Брупбахер, директор на "Суисмем" (Swissmem), добавяйки, че всяка търговска война между САЩ, Китай и ЕС ще бъде още едно препятствие за ориентирания към износ швейцарски технологичен сектор.
/СЛС/

Title Свещеници от Софийската митрополия даряват кръв на нуждаещи се пациенти по повод Деня на християнското семейство:
This is a modal window.
Beginning of dialog window. Escape will cancel and close the window.
End of dialog window.
За пета поредна година по повод Въведение Богородично и Деня на християнското семейство, които отбелязваме на 21 ноември, свещеници от Софийската митрополия даряват кръв на нуждаещи се пациенти във Военномедицинска академия (ВМА). 
По същия начин, както светената вода и свещеното писание ни помагат, за да достигнем до надеждата, което е от Бога, така чрез тази дейност навръх празника Въведение Богородично, определено да бъде и Празник на християнското семейство, показваме, че има начини, чрез които да помогнем не само на нашето собствено семейство, а и на чуждите семейства, каза предстоятелят на храм „Св. Пророк Илия“ в кв. „Княжево“ иконом Дилян Цветков. Той допълни за БТА, че кръводаряването навръх този светъл празник е добър повод да се помогне на другите, дори на онези, които не познаваме. По думите му, особено сега, когато светът е разтърсен от толкова много недоразумения, още повече си даваме сметка колко е важна всяка капка кръв в правилния момент. 
Преди началото на кръводарителската кампания предстоятелят на храма извърши водосвет в лечебното заведение и подари нова Библия на началника на Центъра по трансфузионна хематология към ВМА проф. Румен Попов. 
Началникът на ВМА генерал-майор проф. д-р Венцислав Мутафчийски изказа благодарността си към Софийската митрополия за подкрепата и примера, който дават свещенослужителите. Кръвта е безценна суровина за нас като лекари, тя е безценна и за пациентите, които се нуждаят от нея, каза проф. Венцислав Мутафчийски. Той допълни, че тази инициатива за кръводаряване е пета поредна, но за първи път се случва в обновения Център по трансфузионна хематология.
Реновираният Център по трансфузионна хематология на ВМА беше осветен през месец май тази година. 
 
/БИ/

Title Технически ръководител на фирма е осъден условно за смърт на работник, причинена от немарливост:
По обвинителен акт на прокуратурата в Монтана Районният съд в града издаде условна присъда от една година с тригодишен изпитателен срок за Ц.Ц. от областния град, който като технически ръководител на бетонов възел изпълнявал немарливо регламентирана дейност и това довело до смърт на работник, съобщиха от Окръжната прокуратура в Монтана.
През август 2019 година Ц.Ц. работел като като главен технически ръководител на обект - бетонов възел, стопанисван от търговско дружество. Той бил задължен да осъществява непосредствено оперативно-стопанско, техническо и административно ръководство на всички строителни обекти на фирмата. Той трабвало да следи за спазване на трудовата дисциплина, на утвърдените правила за здравословни и безопасни условия на труд, на правилната експлоатация и доброто състояние на поверената му инсталация, техника и инструменти, както и тяхната изправност.
Дружеството, в което работел Ц.Ц., изграждало няколко водноелектрически ценрали по поречието на река Огоста в област Монтана. За нуждите на строителните дейности по тези обекти бил изграден и пуснат в експлоатация бетонов възел. За почистването на бетоновия миксер в дружеството била установена нерегламентираната практика - работник влизал в миксера с електрически къртач и откъртвал насложения от работата през деня бетон. Захранването на къртача било изведено отделно от това на възела, т.е. къртенето следвало да се извършва при изключено захранване на възела. На 12 август 2019 година Г.Д., който бил строителен работник във фирмата, влязъл в миксера да кърти засъхналия бетон. Захранването на миксера обаче не било изключено, поради което машината се задействала и лопатките й причинили смъртта на работника.
По делото са били направени множество експертизи. Установено било, че пострадалият не е бил обучен по безопасност на труда за работа с миксера и че не се е провеждал периодичен инструктаж как се работи с бетоновия миксер. Констатирано било също нарушение на правилата за безопасни условия на труд, регламентирани в закона.
Постановената присъда не е окончателна и може да се обжалва и протестира пред висшестоящия съд, уточниха от прокуратурата в Монтана.
/ТТ/

Title Прокуратурата задържа казахстанец за превозване на мигранти в Старозагорско:
Районната прокуратура в Стара Загора привлече като обвиняем и задържа казахстанец за подпомагане на граждани на Египет и Сирия да преминат незаконно през страната, съобщиха от държавното обвинение. 
Обвиняемият е на 53 години. Той е привлечен към наказателна отговорност за това, че на 14 ноември на автомагистрала "Тракия" в района на Раднево е превозвал с автомобил петима мъже, граждани на Египет и Сирия. Мъжът им е помагал да преминат страната в нарушение на закона с цел да набави за себе си имотна облага. 

Подсъдимият В.К. пристигнал в България и се установил в хотел, където получил поръчка за превоз  на пътници. Предоставен му бил автомобил и му е било посочено къде да отиде и да вземе нелегалните мигранти. На 14 ноември В.К. достигнал до мястото в област Бургас, където го чакали петимата мъже. На 221 километър на автомагистралата в област Стара Загора полицейски патрул подал сигнал на водача да спре и при извършената проверка в купето били установени чуждите граждани. 

Обвиняемият е бил задържан за срок до 72 часа с постановление на наблюдаващия прокурор. По искане на Районна прокуратура-Стара Загора Районният съд в Раднево е взел мярка за неотклонение „задържане под стража“ спрямо него.
БТА припомня, че преди дни съдът в Стара Загора наложи наказание на шведска гражданка за превозване на мигранти. 
 
/ЛРМ/

Title ОБНОВЕНА Орлин Горанов към публиката: Не изпускайте любовта, тя е всичко в този живот:
This is a modal window.
Beginning of dialog window. Escape will cancel and close the window.
End of dialog window.
Не изпускайте любовта, тя е всичко в този живот, призова от сцената Орлин Горанов. На 19 ноември вечерта той представи концерт-спектакъл, наречен „50 години магия“. Събитието бе в изпълнената до краен предел  зала 1 в НДК, видя репортер на БТА. В продължение на два часа звучаха песни от целия творчески път на артиста.
Два от най-големите си хитове той представи в дуети – „Да започнем отначало“ с Орлин Павлов и „Светът е за двама“ с Любо Киров. Павлов бе представен от домакина на вечерта като „изключителен колега и суперприятел“ и „едно дете, което познавам от 10-годишен“. Сбъдна се моята мечта – две орлета на едно място, каза Орлин Горанов.
На сцената излязоха също Кристина Димитрова – за „Детски спомен“, Мариана Попова – за „Чуй ме“, и Алекс Раева – за китка от кавъри. Самостоятелно, Орлин Горанов изпя „Мъжката любов“, „Мъжка песен“, „Срещата“, „Дихание“, „Все още“, „Не казвай сбогом тази нощ“, „Животът е прекрасен“...
„Започвайте винаги отначало. Не се притеснявайте. Животът е прекрасен. Радвайте му се, защото всеки нов ден може да ви даде нова емоция, нова среща, нова любов. Да, има един неприятен момент в човешкия живот – понякога толкова дълго я чакаме, че даже не я дочакваме. Или пък сме отворили обятия, а тя минава покрай нас. Ето какво се случва тогава“, каза той преди да запее „Когато свършва любовта“.
„Като представител на старата школа, много уважавам жените – това са нашите майки, съпруги, сестри... Жената е свещено създание. Какво ли не правим за вас, скъпи дами... Влюбваме се, полудяваме, войни водим дори – помните Парис и Елена... Искам да ви пожелая, в тези свещени дни преди Коледа, да бъдете обичани“, каза Орлин Горанов. И това беше само един от жестовете, които отправи към дамите в залата. Преди това обаче поздрави и представителите на силния пол с 19 ноември – Международен ден на мъжа.  
„Тази среща чакам цяла година“, каза Орлин Горанов на публиката, която в края на спектакъла го аплодира, изправена на крака.
На сцената бяха също Радо Казасов – барабани и автор на концертните аранжименти, Евден Димитров – бас, Денис Попстоев – клавишни и саксофон, музикантите от „Ку-ку бенд“ – Кристиян Илиев (пиано) и Цветан Недялков (китара), тромпетистът на група „Акага" – Иво Казасов, както и „Тринити“ (беквокали). По адрес на вокалното трио, Орлин Горанов каза: „Изпитвам неистово удоволствие и желание да работя с млади колеги. Неслучайно, отстъпвам сцената на тези прекрасни същества, защото съм сигурен, че ги очаква бляскава кариера“. Триото представи своя нова авторска песен от първия си албум, излязъл по-рано тази година.
Участва и симфоничният оркестър Симфониета – Враца, с диригент Георги Милтиядов, който е автор на оркестровите аранжименти.
Сред публиката бяха президентът Румен Радев и съпругата му, колеги и приятели на Орлин Горанов – актьори, певци, музиканти, композитори и хора, с които е работил през годините.
„Вярваме, че опитът и постиженията Ви служат като достоен пример, напътстващ младите творци в музикалното изкуство“, се казва в поздравителния адрес на държавния глава и съпругата му Десислава Радева. Те отбелязват, че вече пет десетилетия Орлин Горанов неотклонно радва и завладява сърцата на родната и световна публика. Подчертават открояващия се глас и автентичния дух на цялостното му музикално творчество, което вдъхновява и вълнува поколения българи. „Вашата блестяща кариера е съпътствана от любовта на поколения като най-ярък символ на музикален престиж“, се казва още в адреса.

Репортер – Даниел Димитров
Оператори – Борислав Бориславов, Даниел Димитров
Монтаж – Валя Ковачева
/ДД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title МТИ: Предстоят ни извънредно рисковани времена, заяви Виктор Орбан:
Унгарският премиер Виктор Орбан прие членове на Съвета на унгарската диаспора, провели заседание в Будапеща, предаде унгарската новинарска агенция МТИ, позовавайки се на прессекретаря на министър-председателя Берталан Хаваши.
Говорейки за световната политика, Орбан заяви на присъстващите, че макар и избирането на Доналд Тръмп за президент да слага край на прогресивното и либерално правителство на САЩ, двата месеца преди той да встъпи в длъжност „ще донесат много несигурност на САЩ и Европа и това може да е източник на огромни рискове“.
„Тези, които са на страната на войната, все още не са признали реалността. Ние трябва да направим всичко по силите си срещу ескалацията на войната в Украйна – примирието и мирните преговори никога не са били толкова важни, колкото сега“, заяви Орбан.
„Това става още по-важно, защото унгарското правителство е подготвило „бюджет на мира“, за да помогне за успеха на новата си икономическа политика“, заяви премиерът. „Въз основа на този бюджет народът и компаниите може да погледнат по-позитивно на бъдещето“, допълни той.
(Тази информация се разпространява по споразумение между БТА и МТИ)
/ГГ/

Title България ще предостави помощ за цивилното население на Газа чрез подкрепа за дейността на Световната здравна организация:
Правителството одобри проект на споразумение за дарителство между Световната здравна организация (СЗО) и България за предоставянето на доброволна вноска в подкрепа на дейността на СЗО в Ивицата Газа в размер на 100 000 евро (195 583 лв.), съобщиха от пресслужбата на Министерския съвет. 
Решението е в изпълнение на заявения от страната ни хуманитарен принос в рамките на Международната конференция „Призив за действие: Спешен хуманитарен отговор за Газа“, проведена на 11 юни 2024 г. в Йордания. Необходимото финансиране ще бъде осигурено от средства по бюджета на Министерството на външните работи, предназначени за помощ за развитие и хуманитарна помощ.
Изборът на международна организация, към която да бъде насочен българският принос, е мотивиран от тежката ситуация в здравния сектор в Газа. Общо 84 % от здравните заведения са разрушени и здравната система е в колапс, поради критичния недостиг на лекарства, гориво, медицински персонал и оборудване и нарастващия брой на ранените. Силно ограниченият брой функциониращи здравни заведения и значителният брой на ранените и нуждаещите се от постоянна медицинска грижа лица доведоха до засилено присъствие на СЗО на терен. Приоритет на оперативния отговор на организацията е увеличаване на капацитета за реагиране при извънредни ситуации; подобряване на достъпа до основни здравни услуги; подкрепа за съществуващите здравни заведения и др. СЗО допринася и за оценката на нуждите от незабавно възстановяване на инфраструктурата в Ивицата Газа и подкрепя проекти с тази цел, посочват от Министерския съвет.
В рамките на възможностите си България е последователна в предоставяната подкрепа за преодоляване на тежката хуманитарна ситуация в Ивицата Газа след началото на кризата в резултата на терористичната атака на „Хамас“ срещу Израел на 7 октомври 2023 г. Подкрепяме всички международни усилия, насочени към облекчаване положението на цивилното население в Газа и към увеличаване на хуманитарните доставки, посочват още от правителствената пресслужба. 
Вчера страните от Г-20  призоваха за прекратяване на огъня в Газа и Ливан.
/ТТ/

Title Ювентус обмисля трансфер на Шик през януари:
Италианският гранд Ювентус обмисля да привлече нападателя на Байер Леверкузен Патрик Шик през януари, пише "Гадзета дело спорт".
Единственият таран на Юве Душан Влахович е контузен и Юве възнамерява да търси нов централен нападател, който да даде вариативност в състава на треньора Тиаго Мота.
Сръбският национал беше диагностициран с мускулна травма, а другият нападател Аркадиуш Милик, който претърпя операция миналия месец, няма да се върне в игра преди януари 2025 г.
Ювентус искаше да привлече Шик още преди седем години, но тогава играчът не успя да премине успешно медицинските прегледи и бе отпратен. Така чешкият национал се присъедини към Рома няколко седмици по-късно.
Ювентус сега се интересува от наем на чеха, който се бори за игрово време под ръководството на Шаби Алонсо и е започнал само пет мача във всички турнири този сезон.
Шик е отбелязал 16 гола в 78 мача от Серия А със Сампдория и Рома. Договорът му с Байер Леверкузен изтича през юни 2027 г.
/МД/

Title ОБНОВЕНА Президентът Румен Радев сезира повторно КС за отпадане на промените в Конституцията, направени от 49-ото Народно събрание:
Президентът Румен Радев сезира повторно Конституционния съд (КС) с искане да отпаднат промените в Конституцията, гласувани от депутатите в 49-ото Народно събрание, съобщиха от прессекретариата на държавния глава.
Става дума за текстовете, свързани с отпадането на забраната за двойно гражданство като задължително условие за избираемостта на народни представители, за необмислено въведения принцип на непрекъсваемост на мандата на депутатите и парламента, както и по отношение на съставянето на служебно правителство, се посочва още в съобщението. 
Президентът обосновава необходимостта от повторно сезиране на КС и с възникването на редица нови обстоятелства, които се проявиха при приложението на оспорваните текстове. Атакуваните промени в Конституцията „отменят механизмите за носене на политическа отговорност при формирането и функционирането на органите на държавно управление“, посочва в мотивите си президентът. 
Държавният глава отбелязва, че повторното сезиране ще даде възможност да бъдат изяснени редица спорни моменти, които вече белязаха процедурите по съставяне на служебно правителство по новия ред и които продължават да възпрепятстват функционирането на конституционно установени органи, в това число на самия парламент. Дори в момента част от трудностите при избора на председател на Народното събрание са израз на присъствието на тази висша длъжност и в т.нар. „домова книга“ за избор на служебен министър-председател, се казва още в съобщението.
Пълния текст може да видите тук:
В края на юли Конституционният съд обяви за противоконтитуционни като невалидни част от промените в основния закон, гласувани от народните представители в края на 2023-та година.
Тогава бяха отменени разпоредбите, съгласно които досегашният Висш съдебен съвет (ВСС) се раздели на два отделни съвета – Висш съдебен съвет и Висш прокурорски съвет, което включва състава, мандата им и начина на избор на членовете, кой може да бъде член на двата съвета и функциите им. 
За противоконституционни бяха обявени и промените, свързани с мандата на главния прокурор и неговите функции - че представлява и ръководи прокуратурата, и по предложение на Върховната прокуратура утвърждава общи методически правила за дейността в досъдебното производство на прокурорите, следователите и другите разследващи органи, които подлежат на обжалване пред Върховния административен съд по ред, определен в закон. Също така за противоконституционно бе обявено ограничението, при кои случаи главният прокурор може да сезира Конституционния съд. 
За противоконституционна бе обявена и промяната относно това каква длъжност могат да заемат Главният инспектор и инспекторите в Инспектората към Висшия съдебен съвет след приключването на мандата, както и относно пенсионирането им.
КС съд обяви, че са противоконституционни промените, свързани с това, че решенията за избор на членове на органи се приемат с мнозинство две трети от всички народни представители, когато това е предвидено със закон, както и с това, че ограничения в правомощията на служебното правителство могат да бъдат предвидени в закон.
/ТНП/

Title Резултатите от политиката на сближаване и проблемите при дуалното обучение обсъдиха в Силистра по време на местна конференция:
Новостите в политиката на сближаване в Европейския съюз (ЕС) за периода 2021 г. – 2027 г. и постигнатите резултати през периода 2014 г. – 2020 г. бяха обсъдени на местна конференция в Националния пресклуб на БТА в Силистра. Тя е организираната по проект "Европа на Балканите: Заедно чрез знание", който агенцията изпълнява с подкрепата на Европейската комисия (ЕК). Специален акцент в дискусията бе поставен върху дуалното образование и уменията като двигател за развитието на регионите и какво са допринесли България и балканските държави за развитието на Европа.
Спойката между местната власт, образованието и бизнеса е от съществено значение за развитието на региона, каза Стелиян Стойчев, зам.-кмет на община Силистра. Той посочи, че подобни форуми могат да бъдат основа на ползотворно бъдещо сътрудничество.
Галина Даскалова, началник отдел „Образование и младежки дейности” към Община Силистра отчете, че се отчита ръст на общата стойност на инвестициите в цялата област за периода 2014 – 2020 година. Тя подчерта важността на инвестициите в образователна инфраструктура, без която няма как да се развиват умения и знания у децата. Даскалова постави акцент и върху значението на дуалното обучение. „Колкото и държавата да инвестира чрез националния бюджет за подобряване на материалната база в образователните институции, винаги частният бизнес е този, който изпреварващо успява да въведе новите машини и технологии и новите пътища. За да бъдат конкурентни на пазара на труда, младите хора трябва да са работили с тях, а не с техниката, с която разполагат образователните институции“, каза тя.
Ръководителят на Центъра за продължаващо образование към Филиал „Силистра“ на Русенски университет „Ангел Кънчев“ доц. д-р Диана Железова – Миндизова посочи, че за да се върви напред, трябва да може да се скача високо. „Трябва да бъдем максимално ефективни“, каза още доц. Железова. Тя представи проект „Кариерни пътеки за младежка трудова мобилност“, който е съфинансиран от Европейския съюз чрез Европейския фонд за регионално развитие по Програма "Interreg V-A Румъния – България". Партньори по него са Университетът по аграрни науки и ветеринарна медицина в Букурещ, Русенският университет „Ангел Кънчев“ – Филиал Силистра, Търговско-индустриалната камара на Кълъраш, Асоциацията „Присъединяване“ в Кълъраш, Румъния, както и Центърът за иновации и бизнес – Русе. 
Проектът се е изпълнявал 18 месеца, а общата му стойност е 584 872 евро. Идеята на този проект е да осъществи достъпа на студенти и завършили висше образование млади хора до пазара на труда, както и да инициира съвместни инициативи за заетост с цел насърчаване на хоризонтална интеграция в трансграничния регион между университети, институции и различни бизнеси. По него е изградена и съвместна образователна схема за младежка заетост, която да интегрира на пазара на труда и всички инициативи, и да доведе до повишаване на нивото на образование и насърчаване на мобилността. Бариерите пред младите хора са невладеене на български или румънски език, неосведоменост за възможности за заетост и образование, което не е директно ориентирано към пазара на труда. Проектът разглежда високото ниво на безработица сред хората с висше образование в общия трансграничен регион. 
Друг от мотивите да започнем работа по този проект е, че имаме добра база като международни сътрудничества на различни нива. От друга страна вече имаме и един успешно приключен трансграничен проект през 2013 година - „Образование в широк регион, трансгранично сътрудничество и работа в мрежа за обучение през целия живот в регион Кълъраш, Силистра и Констанца“, чийто основен резултат е въвеждане на двуезично обучение и информационни технологии е областта на образованието. В резултат на успешното приключване на този проект е открита нова специалност във Филиал „Силистра“ – „Педагогика на обучението по български и румънски език". Като практиките се провеждат в Лицея в Остров, Румъния, каза още доц. Железова. 
Д-р Дияна Бебенова – Николова представи Сдружение с нестопанска цел „Паралел – Силистра“, чиято насоченост е работа за отвореното образование. „Да видим дали бихме могли като мислене и като компетентности да сме заедно с европейските държави. Първата тема, по която започнахме работа, е Европейската интеграция на България. Правим паралел между нашата общност и всичко, което се случва в рамките на ЕС, дори на целия свят“, каза още тя. Едно от обученията на сдружението е „Дипломат в класната стая“. „Това е обучение за педагогически специалисти с насоченост интеркултурна комуникация. А идеята е да можем да помогнем на учителите, които работят в среда от различни етноси, включително и румънска среда, да могат да навлязат спокойно в територията на комуникацията, територията на различните култури“, обясни д-р Бебенова. 
Ние използваме потенциала, който ни предоставят такива финансиращи програми. Разработваме даден модул и предлагаме този модел като неформално обучение на обществеността. Д-р Бебенова посочи също, че работят с повечето училища в област Силистра, които са им станали партньори, след като са достигнали до тях чрез различни проекти. Тя каза също, че в момента работят по проект "Демокрация в действие“, който е насочен точно към гражданското образование. „Реално учениците наистина учат гражданско образование под различни форми в средното училище, но се оказва, че те нямат реална подготовка как да комуникират с институциите. Те не познават Община, Общински съвет - за тях това е едно и също понятие, така че нашият проект се стреми не само да им даде теоретична подготовка, но и на принципа на проектно базираното обучение да ги стимулира да разработят различни проекти", коментира Бебенова и представи няколко вече разработени проекта с различни училища и ученици. Като каза, че когато виждат, че могат активно да вземат участие и да им се чува гласът, те се отнасят и по-различно и по-мотивирано към образователния процес. 
Директорът на Професионалната гимназия по облекло, обслужване и транспорт в град Дулово Илхан Ахмед представи проект за дуално обучение, по който се обучават ученици в различните класове на гимназията. В училището годишно се обучават около 300 ученици, като за тяхното образование се грижат 25 висококвалифицирани специалисти, посочи Илхан Ахмед. Той представи и предимствата на дуалното обучение. Като каза, че те са повишаване на интереса към професионалното образование, задоволяване нуждите на пазара на труда, адаптиране на професионалното образование към динамиката на пазара на труда, подобряване на придобитите практически умения, подобряване на връзката „ученик-училище-родител-работодател“, реализация на учениците в реална работна среда, допълнителна професионална квалификация в съответствие изискванията на пазара на труда и други. Според него проблем е и това, че повечето от фирмите затварят и се променя обучението на учениците. Като друг проблем директорът открои трудната мотивация на младите хора. 
Директорът на Професионалната гимназия по селско стопанство (ПГСС) в село Ситово Гинка Йорданова каза, че тепърва започват да работят в дуална форма на обучение с ученици от осми и девети клас, като едната специалност е „Преработка на мляко и млечни продукти“, другата е „Преработка на месо, риба и местни продукти“. „И двете са в хранително-вкусовата промишленост и очакваме най-добро откликване в бизнеса от този бранш, тъй като нашите ученици си провеждат практиките в реална среда“, коментира Йорданова. 
За това как бизнесът се справя с недостига на кадри говори инж. Събчо Събчев от местно машиностроително предприятие. Той заяви готовността на работодатели от региона да помогнат за създаване на паралелки за заварчици и стругари в местната Професионална гимназия по механотехника "Владимир Комаров". Те са готови да изплащат месечни стипендии в размер на 1/3 от минималната работната заплата и да предоставят възможност за платен стаж и финансова помощ за обучение във висше учебно заведение на желаещите да се запишат в тях, се разбра от думите му. 
Със своята инициатива БТА си поставя за цел да предоставя информация на широката общественост и да насърчава открит диалог относно политиката на сближаване, резултатите на местно ниво и изпълнението на политическите приоритети на Европейския съюз. В периода от ноември 2024 г. до септември 2025 г. БТА ще организира дискусии в пресклубовете си в градовете: Благоевград, Бургас, Варна, Велико Търново, Видин, Враца, Габрово, Добрич, Казанлък, Кърджали, Кюстендил, Ловеч, Монтана, Пазарджик, Перник, Петрич, Плевен, Разград, Русе, Самоков, Свищов, Силистра, Сливен, Смолян, София, Стара Загора, Троян, Търговище, Хасково, Шумен и Ямбол, както и трансгранични конференции в Белград, Босилеград, Букурещ, Одрин, Скопие и Солун. Проектът е продължение на два проекта, изпълнявани от БТА през 2023 и 2024 г., и надгражда дейностите и постигнатите резултати.
 
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Между двама учени от природните науки ще бъде избран новият председател на БАН - това са чл.-кор. Евелина Славчева и акад. Христо Найденски:
Между двама учени от природните науки на 2 декември ще бъде избран новият председател на Българската академия на науките (БАН) - това са химикът чл.-кор. Евелина Славчева и микробиологът акад. Христо Найденски.
Както писа БТА на 7 ноември, мандатната комисия допусна до участие в избора на председател на Българската академия на науките кандидатите: член-кореспондент Евелина Павлова Славчева и академик Христо Миладинов Найденски. Това се съобщаваше тогава в информация, публикувана в сайта на БАН.
Заседанието на Общото събрание на БАН за избор на председател на Академията е предвидено да се състои на 2 декември.  Мандатът на сегашния председател на БАН акад. Юлиан Ревалски изтича на 7 декември 2024 г.
В процедурните правила за избор на председател се информираше, че право да кандидатстват за длъжността "председател на БАН" имат академиците (действителните членове) и член-кореспондентите (дописните членове) на БАН, които към датата на встъпване в длъжност (8 декември 2024 г.) не са навършили 70-годишна възраст.
За първия си мандат акад. Юлиан Ревалски беше избран от Общото събрание на БАН на 1 декември 2016 г. На 30 ноември 2020 г. той беше преизбран за втори мандат.
Програмите на двамата кандидати за председател на БАН са публикувани в сайта на научната институция.
Кои са приоритетите в управленската програма на чл.-кор. Евелина Славчева?
Чл.-кор. Евелина Славчева е основател и ръководител на секцията "Водородни системи с полимерен електролит" (2012-2020) в Института по електрохимия и енергийни системи. От 2012 до 2015 г. е председател на Научния съвет на института и е негов директор от 2015 до 2023 г. Председател е на Общото събрание на БАН от 2016 до юни 2024 г. Чл.-кор. Славчева е автор на 127 научни публикации и на един патент. Тя ръководи 23 научноизследователски проекта. Сред тях е и "Център на компетентност ХИТМОБИЛ - технологии и системи за генериране, съхранение и потребление на чиста енергия". 
В своята управленска програма чл.-кор. Евелина Славчева посочва кои са основните й приоритети в дейността на БАН през следващия управленски мандат. Те са свързани с фундаменталните научни изследвания, които са основа за напредъка и цялостното развитие на обществото, в които Академията има водеща роля на национално и регионално ниво. Друг приоритет е за социалните и обществените науки, които са ключови за демократичното развитие на България като правова и социална европейска държава. Тя акцентира също на ефективната научно-приложна дейност и създаването на иновации в индустрията, енергетиката, цифровите технологии и изкуствения интелект, транспорта, екологията и природните ресурси, биомедицината и биотехнологиите, и в други сфери на обществено-икономическия живот. Друг приоритет е свързан с взаимодействието с бизнеса (директно, чрез браншовите организации, чрез регионалните академични центрове на БАН, чрез различни инициативи) за развитие на иновативни разработки на технологично ниво до степен на готовност за реализация и внедряване (от нива пет/шест по европейската технологична скала до последното девето ниво). Научната и музейната дейност за опазване на материалното и нематериално културно наследство, за изучаване и опазване чистотата на българския език, за разцвета на българската литература и изкуства - е друг приоритет на чл.-кор. Славчева. Тя отбелязва и  образователната дейност на всички нива - осигуряване на високо ниво на подготовката на докторанти, ръководители на магистри, ментори на практиканти и млади учени, лектори към Центъра за обучение на БАН, гост преподаватели в партньорски университети, методическа помощ, съставителска дейност на учебници и учебни помагала, работа с талантливи деца и ученици. Друг приоритет е за висококачествената експертна дейност в полза на държавата и обществото - за изработване на стратегически документи, анализи, оценки, законодателни инициативи, включително и за дейности, свързани с националната сигурност и със суверенитета на страната.
С успешното изпълнение на тези приоритети БАН ще продължи да има решаващ принос - както за просперитета на България, така и за изпълнението на Европейската рамкова програма "Хоризонт Европа" на регионално ниво и за укрепване на лидерството на Европейския съюз (ЕС) в науката и иновациите, пише в своята програма член-кореспондент Евелина Славчева.
Тя отбелязва, че човешките ресурси и научният потенциал са основната ценност на Академията. "Анализът на настоящия кадрови състав на учените в БАН, независимо от отбелязаното съществено намаление спрямо предходните две десетилетия, показва сравнително добро разпределение по академични длъжности, пол и възраст. Общият състав на Академията, по данни от октомври 2024 г., наброява около 4460 учени и служители, от които академична длъжност заемат 2270 учени: 370 професори, 775 доценти, 927 главни асистенти и 198 асистенти. Прави впечатление обаче недостатъчният брой на асистентите, както и значителният брой на специалистите с висше образование. Наличието на непропорционален брой асистенти спрямо общия академичен състав се дължи на факта, че те са на срочни трудови договори и в рамките на четири години би трябвало да преминат на длъжност "главен асистент". За съжаление, немалък брой асистенти след изтичане на този срок, напускат системата на БАН и в това отношение трябва да се вземат мерки. Необходимо е да се стимулира участието на асистентите в програмите за млади учени. Тези програми са много добра възможност за придобиване на изследователски опит и по-голяма самостоятелност в писането, изпълнението и отчитането на проекти, както и финансов стимул. Трябва да се отбележи също, че ролята на менторите, хабилитирани учени с опит, макар и изключително важна, остава недооценена. В процеса на подготовката на проектите, менторите имат насочваща роля, а успешното изпълнение на работните програми изисква постоянно да са в помощ на младия колега със съвети, дискусии, а не рядко и с практическа помощ за усвояването на експериментални умения, за овладяване на нови изследователски методи и т.н. Ето защо, тези опитни колеги също трябва да бъдат стимулирани - както финансово, така и с отчитане на провежданата обучителна дейност при периодичните атестации на учените. Полезно би било като ментори на "свободна практика" да се включват и изтъкнати пенсионирани учени, които са активни и имат желание да предават своя опит на младите. Това е ценен потенциал, който не се използва достатъчно. Някои от тези колеги работят и след пенсионирането си, заемайки неакадемична длъжност, с което отчасти се обяснява сравнително високия процент на специалисти с висше образование. Много от тях имат съществен принос за осигуряване на добра приемственост в съответната научна тематика и техният опит трябва да се използва пълноценно. Същевременно, трябва да се следи броят на тези учени да не води до дисбаланс в структурата на научния състав и до неоправдан разход на бюджетни средства. Препоръчително е, за заплащането на труда на тези учени да се ползва и финансов ресурс от собствени приходи на институтите", пише в програмата си член-кореспондент Евелина Славчева.
Според нея положителна практика за мотивация на асистентите и докторантите в БАН, която би било полезно да се разшири, е организирането на повече научни форуми за млади учени. Много от институтите на БАН провеждат свои тематични семинари и младежки конференции, които се радват на добра посещаемост и интерес. Някои са вече традиционни, други тепърва си проправят път и е добре да бъдат насърчавани. Под егидата на Центъра за обучение на БАН се провежда един ежегоден мултидисциплинарен научен форум за млади учени и докторанти, който вече има своя собствен облик и преимущества, отбелязва чл.-кор. Славчева.
Тя предлага и някои социални стимули, които БАН, в качеството си на голям работодател, може да предприеме. "Подобни структури в други държави предлагат немалко възможности на служителите си за отстъпки в определени музеи, концерти, театрални представления, събития, посещения в спортни обекти и т.н., включително дори и отстъпки при пазаруване в определени магазини. Всичко това може да се договори с отделни организации и фирми, имащи интерес от по-голяма посещаемост. Не на последно място стои въпросът за осигуряване на жилища за постъпващите млади учени от провинцията. Този въпрос е изключително важен и изисква специално внимание. Ще инициирам дискусия в Общото събрание на БАН относно възможностите БАН да изгради собствено модерно общежитие за млади семейства като най-напред се изработи инвестиционен проект, а впоследствие се потърсят и средства за реализацията му", пояснява член-кореспондент Евелина Славчева.
"През последните седем-осем години БАН има общо над 180 официално признати и издадени документа за интелектуална собственост (патенти и полезни модели), което представлява около 45% от всички защитени изобретения в страната за посочения период. Възходящият тренд е впечатляващ. Достатъчно е да отбележим, че всички технически университети заедно имат значително по-малко патенти и полезни модели от БАН. Факторите за това постижение са няколко. Един от тях е рекордното финансиране, което получиха множество институти на Академията като участници в националните Центрове за върхови постижения и за компетентност. С придобитата уникална апаратура нашите изследователи могат да осъществяват авангардни, на световно ниво, изследвания, представляващи научни и приложни пробиви. Друга немаловажна причина е, че в последните години изобретателите в БАН (създателите на патенти и полезни модели) целенасочено се стимулират. Разширява се обхватът на институтите, които имат признати изобретения, появяват се нови изобретателски екипи. В този специфичен вид творчество се включват все повече млади хора, особено докторанти и асистенти. Всичко това оценявам като резултат от работещата иновационна политика в БАН, която следва да се отбележи, че получава значителна подкрепа от Общото събрание", пише в програмата си чл.-кор. Славчева.
Тя казва, че БАН има модерна и добре структурирана интернет страница, която редовно се обновява и представя важни събития и инициативи на Академията. Отделът за връзки с обществеността следи, обобщава и ежедневно разпространява резюме на медийните публикации, свързани с дейността на БАН. Традиционно добри са връзките на БАН с Българската телеграфна агенция, с националните радио и телевизия. Все по-често се публикуват интересни материали за актуални разработки на институти и за отделни научни екипи в различни списания, вестници, интернет сайтове, социални мрежи. Ежегодно БАН присъжда награди за обективно журналистическо отразяване на дейността на Академията и за нейните звена в електронните и печатни медии, отбелязва член-кореспондент Евелина Славчева. 
Върху какви цели и задачи акцентира в програмата си акад. Христо Найденски?
Акад. Христо Найденски е ръководител на Департамента по инфекциозна микробиология и на Лабораторията по бактериална вирулентност, резистентност и нови антимикробни агенти в Института по микробиология. Директор е на института от 2012 до 2020 г. Ръководител е на различни български и международни научни и приложни проекти. Акад. Найденски е автор на 224 публикации в научни списания, на статии в сборници, на глави от книги и на учебници. Участва в патент за изобретение и в полезен модел.
Той отбелязва, че цел е да се предложи визия и стратегия за управление, осигуряващи условия за придобиване на нови знания и технологии в съответствие с обособените човешки сфери на познанието и достигнатите международни стандарти. Според акад. Найденски трябва да се създава проиновативна инфраструктура за обновяване, модернизация на научните изследвания и подобряване трансфера на знания и технологии във всички области на науката. Да се очертаят добри перспективи пред талантливите млади и можещи учени хора, като гаранция за повишаване качеството на изследванията и иновациите, за да ги задържим в нашата страна. Да се идентифицират и решават съществуващи обществено-значими проблеми (екологични, здравни, социални и други) чрез иновативни подходи и в адекватен отговор на нуждите на страната от научни изследвания и иновации в публичния и частния сектор. Да се информира обществеността и да се разшири научното и технологично познание за получените фундаментални и приложни резултати с принос за подобряване качеството на живота, достигане на нови социокултурни, правни, исторически и други измерения, и нравствено-етични поуки, са сред целите и задачите на акад. Найденски. Според него трябва да се основат нови партньорства и да се поддържат съществуващите такива с висшите училища и научни организации от страната и чужбина като фактор за повишаване на изследователския и иновационен капацитет на учените от БАН. Да се гарантира спазването на етичните норми и правила в БАН. 
В програмата си акад. Христо Найденски акцентира върху образователните форми и инициативи, и уточнява, че във всички направления са разработени докторантски и магистърски програми. Работи се активно за подготовката на висококвалифицирани специалисти. Учени от звената на БАН четат лекции и водят упражнения и семинарни занятия в почти всички университети на страната, а също и в чужбина. Те са уважавани ръководители на дипломанти и докторанти не само в рамките на Академията, но и извън нея. Учените провеждат и учебни и производствени практики на ученици от средните общообразователни училища, като например Националната професионална гимназия по прецизна техника и оптика "М. В. Ломоносов", Професионалната гимназия по механоелектротехника "Н. Й. Вапцаров" и други.
Учени от БАН водят и курсове към Докторантското училище към Центъра за обучение на БАН по различни направления - "Нанонауки, нови материали и технологии", "Етнология на социализма и постсоциализма", "Етнология на Балканите", "Роми (история, традиции, съвременност)“ и други. Те участват активно в проекта "Студентски практики", който се осъществява с финансовата подкрепа на Оперативната програма “Развитие на човешките ресурси”, съфинансирана от Европейския социален фонд на ЕС, програмите COST на ЕС и други. Учени от БАН работят съвместно с български и чуждестранни научни организации за осъществяване на научни и научноприложни проекти, и са търсени партньори при решаването на научноприложни и технологични задачи, отбелязава акад. Найденски.
Той съобщава, че в редица звена на БАН се изпълняват проекти, включени в Националната пътна карта за научна инфраструктура, които имат голям принос за обновяване на изследователската инфраструктура. Образователна дейност се извършва и в Националния антропологичен музей. Там се изнасят беседи, включително на руски и английски език, публични лекции и се посрещат групови посещения на студенти и военнослужещи. В музея се изнасят и музейни уроци, а в рамките на образователната програма за допълващо обучение по история пред ученически групи от гимназиалния курс на средните училища се организират лекции.
Акад. Христо Найденски пише в програмата си и за необходимостта от нови тематични направления - за изследвания, свързани с климатичните промени, за изследвания, свързани с концепцията "Едно здраве" и за изследвания за космоса.
Към настоящия момент изследователската, иновационна и експертна дейност в БАН е структурирани в девет научни направления, включващи 42 института и осем академични специализирани звена, основани в отговор на обществените потребности и предизвикателства. Създадена е и Национална академична мрежа, включваща Регионални академични центрове (РАЦ) в Пловдив, Варна, Стара Загора, Сливен, Бургас, Добрич, Габрово, Шумен, Плевен, Велико Търново, Русе, Благоевград, Разград, Монтана, Враца, Казанлък и Смолян. За да осъществява ролята си на водещ национален научен център, направленията трябва да отговарят на актуалните обществени предизвикателства и да са тематично структурирани и балансирани. В тази връзка е необходимо да се осъществява тясно взаимодействие между отделните структурни звена, а също така и взаимодействие с институции извън Академията, включително за представители на българската научна диаспора и учени извън страната, позволяващо интердисциплинарен подход при решаването на мащабни научни задачи. Иновациите следва да са част от основните дейности на научните институти, като всеки институт трябва да намери своето специфично място, пише в програмата си за управлението на БАН акад. Христо Найденски.
 
/ХТ/

Title Сградата на Народното събрание ще бъде осветена в синьо по повод 35 години от приемането на Конвенцията на ООН за правата на детето:
Историческата сграда на Народното събрание ще бъде осветена в син цвят на по повод 35 години от приемането на Конвенцията на ООН за правата на детето, съобщиха от парламента.
Осветяването на сградата ще се случи днес от 18:00 до 19:00 часа.
Мотото на кампанията е „Световен ден на детето 2024. Чуйте бъдещето - децата!“. Чрез присъединяването си към инициативата на УНИЦЕФ България Народното събрание подчертава ангажираността си към каузата за защита и утвърждаване правата на децата и допринася за това техният глас да бъде чут. Конвенцията на ООН е ратифицирана с решение на Великото народно събрание и е в сила за нашата страна от юли 1991 г., посочва от институцията.
БТА припомня, че емблематични сгради и места в цялата страна ще светят в синьо днес от 18:00 ч. Те ще бъдат озвучени и от специално създадено аудиопослание срещу насилието над и между деца.
/ТТ/

Title Румънската прокуратура разкри мрежа за фалшиви документи за самоличност на руснаци, украинци и молдовци:
Огромна мрежа за фалшиви документи за самоличност на руснаци, украинци и молдовци бе разкрита от румънската прокуратура в източната част на страната, се посочва в информация, публикувана на официалната интернет страница на прокуратурата.
Разследващите пишат, че в схемата са замесени държавни служители от две кметства в източния румънски окръг Ботошани. Според документа служителите са били свързани с лица, които са се занимавали с откриването на необитаеми къщи, чиито собственици са починали или са напуснали страната, и срещу подкуп от между 350 и 400 евро са издавали документи за самоличност на чужденци.
Само в една община от окръга Ботошани са издадени 10 000 такива документа. Някои от фалшивите паспорти съдържат нереални данни не само за местожителството на лицето, но и променени фамилия, дата на раждане и място на раждане, твърдят разследващите. 
Днес Главната прокуратура извършва 90 обиска по случая.

/МИД/

Title Дружеството по водоснабдяване и канализация "Увекс" ЕООД в Сандански е в тежко финансово състояние, съобщи управителят Димитър Димитров:
Санданското дружество по водоснабдяване и канализация - "Увекс" ЕООД е в тежко финансово състояние, съобщи управителят Димитър Димитров. Причината е задължение в размер на 700 хиляди лева, което в момента дружеството погасява. "Когато постъпих на работа преди три години направих разчет на финансите в дружеството. Имахме натрупани задължения към Басейнова дирекция около 700 хиляди лева и общински съвет ни разреши да изтеглим кредит от 700 хиляди лева, с който погасихме задълженията към Басейнова дирекция. Имахме натрупани лихви около 80 хиляди лева, които сме изплатили вече. Половината и повечето от кредита също сме погасили. Тогава кръгозорът беше добър. Допреди две, три години се справяхме. Но в края на миналата година като направихме равносметка се оказа, че финансовото състояние на дружеството се влошава", обясни Димитров.
Той добави, че през 2010 г. е определена цена на водата от 86 стотинки. От събраните приходи от населението се реализират основните приходи на дружеството. "Сами разбирате, че 2010 г. всички неща, които сме закупували са били много по-евтини. Хлябът беше стотинки. Когато поех управлението на дружеството, заплатата беше около 700 лева в дружеството, а сега след Нова година се предвижда минималната работна заплата да бъде 1077 лева. Самите материали, разходите, които правим са се увеличили изключително много", добави управителят на УВЕКС-Сандански.
Най-фрапиращо, по думите му, е увеличението на цената на течния хлор, с който се хлорира и пречиства питейната вода. Цената на препарата се е увеличило 300 пъти. Направено е запитване към доставчика, който е единствен за България. Първоначално обяснението е било, че увеличението се дължи на ковид пандемията, но днес цената остава същата, поясни Димитър Димитров и добави, че течният хлор се внася от Румъния.
"Аз използвам възможността да благодаря на колегите си, че остават на работните си места въпреки недостатъчното възнаграждение, което получават и полагат усилия, за да бъде водоподаването на града качествено. Ние не искаме от населението да заплаща висока цена на водата. Нашето искане е за минимално увеличение от 1,30. КЕВР обаче не прие нашето предложение, защото не членуваме в Асоциация. Ние не можем да се издържаме с тези пари" категоричен е управителят на дружеството. 
Той се опасява, че тази година дължимата вноска към басейнова дирекция, която е в размер на около 250 хиляди лева няма да бъде изплатена. "Единият вариант е да рефинансирам кредита, за да заплатим задължението, но ако тази година недостига е 250 хиляди, другата година ще е 500 хиляди лева. Трябва да се намери трайно решение", смята Димитър Димитров. Той посочи, че към момента фирмата няма задължения към доставчици, НОИ или за изплащане на работни заплати. 
"Ние сме протегнали ръце към общината, към общинските съветници. Усилия се полагат достатъчно. Намираме разбиране и помощ от общината. Вярвам и съм сигурен, че общинските съветници ще намерят някакво решение, за да може да се дофинансира дружеството за този преходен период. Нашето желание е да си доставяме на хората услугата, която предлагаме качествено, своевременно да реагираме, но за всичкото това нещо трябва да сме материално обезпечени. От януари месец алармирам за тези проблеми. Какво може да се случи реално. Ако не заплатим задълженията от 250 хиляди лева, сметките на дружеството ще бъдат запорирани и няма да мога да платя дори и работните заплати на служителите", обясни управителят на Увекс ЕООД.
Месечният доход, който дружеството реализира е около 180, 190 хиляди лева. През настоящата година, приходите са се увеличили с 13 процента, но на фона на увеличената цена на материали, препарати и консумативи и очакваното повишение на минималната работна заплата, тези приходи са крайно недостатъчни, смята Димитър Димитров. Във фирмата работят 70 човека.
/ТНП/

Title Папата ще обяви на 27 април покойния италиански юноша Карло Акутис за първия светец от цифровото милениъл поколение:
Папа Франциск заяви, че ще канонизира за светец Карло Акутис идния април. По този начин той откликна на очакванията покойният юноша да бъде обявен за първия светец на Католическата църква, който да е представител на така нареченото дигитално милениъл поколение, предаде Асошиейтед прес.
Франциск обяви това в края на ежеседмичната си обща аудиенция днес и каза, че ще провъзгласи най-младият съвременен светец на църквата по време на Юбилея на младежите във Ватикана на 25-27 април. Официални представители след това потвърдиха, че литургията за канонизация ще се състои на 27 април във Ватикана.
Акутис, който е роден в италианско семейство в Лондон, беше уебдизайнер, починал от левкемия в Италия през 2006 г. на 15-годишна възраст. Франциск го провъзгласи за блажен през 2020 г. в Асизи, където гробът му привлича постоянно поклонници.
Смятан за „светец покровител на интернет“ Акутис използва вродения си талант в областта на технологиите, за да създаде сайт, на който описва чудеса и поддържа сайтовете на местни католически организации, посочва АП.
Папа Франциск обяви през май, че е одобрил второ чудо, което се приписва на намеса на Акутис, което проправи пътя към неговата канонизация за светец.
/ГГ/

Title Българското културно сдружение „Пенчо Славейков“ в Лайпциг отбелязва днес една година от създаването си:
Българското културно сдружение „Пенчо Славейков“ в Лайпциг, Германия, отбелязва днес, 20 ноември, една година от създаването си.
„Днес отбелязваме една година от създаването на нашето сдружение – където българската култура, традиции и изкуство намират своя дом в Лайпциг. Благодарим на всички членове, приятели и поддръжници, които правят възможно това пъстро и вдъхновяващо пътуване“, посочват от Сдружението в своята страница във Фейсбук.
От екипа му добавят, че заедно с членовете, приятелите и поддръжниците са организирали културни събития, празници, театрални представления и музикални изпълнения, „които ни свързват с нашите корени и ни напомнят кои сме“.
„Вашата подкрепа е нашата мотивация да продължаваме напред. Да си пожелаем още много успехи, събития и нови приятелства през следващите години“, допълват от културната организация.
Както БТА писа, Българското културно сдружение „Пенчо Славейков“ в Лайпциг е официално основано на 20 ноември 2023 г., но дейността му датира от поне година преди това, а идеята за Сдружението е на няколко години, посочиха по-рано от екипа му.
Към Сдружението има различни проекти: „Съботни занимавки“, театралната група, Дамски клуб „Българките в Лайпциг“, народни танци за деца над шестгодишна възраст, както и български народни танци за възрастни „Хоротропница“, вокална група. 
/ЙК/

Title ТАСР: Пропалестински протести отмениха дискусия на външния министър на Словакия с швейцарски студенти:
Планирана дискусия в Университета във Фрибур между швейцарския външен министър Игнацио Касис, неговия словашки колега Юрай Бланар и студенти беше отменен от швейцарското външно министерство поради планирани пропалестински демонстрации, предаде кореспондент на словашката новинарска агенция ТАСР.
Вестник „Нойе Цюрхер Цайтунг“ съобщи, че демонстрантите са били от движението „Координация на студентите за Палестина“, което действа в университетите във франкофонската част на Швейцария и призовават за академичен бойкот на израелските институции.
Движението публично призова последователите си да прекъснат събитието с Касис и Бланар, за да изразят недоволството си от това, което приемат за твърде произраелска политика от страна на швейцарския външен министър.
В отговор швейцарското външно министерство реши да отмени събитието, отбелязвайки, че не смята за уместно да излага словашкия гост на неприятни ситуации, а също така посочи рисковете за сигурността.
В крайна сметка Касис и Бланар проведоха двустранни преговори в Берн, вместо планираната среща във Фрибур.
Докато беше в Берн, словашкият министър се срещна и с Ерик Нусбаумер, председател на долната камара на швейцарския парламент.
Очаква се днес Бланар да замине за съседен Лихтенщайн.
(Тази информация се разпространява по споразумение между БТА и ТАСР)
/ЛМ/

Title Трето бригадно командване отбеляза празника си с поднасяне на венци и цветя на Паметника на загиналите във войните от благоевградското село Габрово:
Трето бригадно командване отбеляза празника си с поднасяне на венци и цветя на Паметника на загиналите във войните през 1912-1913 г. и през Първата и Втората световна война мъже от благоевградското село Габрово и с поход и посещение на средновековен храм край селото. 
Празничният ден за бригадното командване започна на центъра на селото, където се издига чешма, над която са изписани имената на всички местни мъже, загинали във войните. Венци и цветя положиха командирът на Трето бригадно командване полк. Кирил Спаневиков, директорът на Регионална дирекция „Пожарна безопасност и защита на населението“ в Благоевград комисар Валентин Василев, кметът на селото Борислав Ханджийски, бившият кметски наместник Герасим Богдански и жители на селото.
Пред военнослужещите Богдански разказа за идеята да се издигне паметникът. На същото място е имало занемарена чешма, покрай която Герасим Богдански е минавал всеки ден, но през 2012 г., във връзка с годишнината от Балканската война, се заражда идеята тя да се превърне в паметник „на онези българи от село Габрово, които са били във войните, които са били чакани, но не са се завърнали“. С този паметник им дадохме възможност да се завърнат отново в родното село и да намерят душите им вечен покой, допълни Богдански. Той разказа, че е имал и лична подбуда, тъй като дядо му е сред загиналите войници от селото, а самият паметник има огромна стойност за всички, свързани с Габрово. 
След ритуала, с поход военнослужещите посетиха средновековния храм „Свети Георги“ край селото, реставриран през 2019 г. В словото си пред военнослужещите командирът на Трето бригадно командване полк. Кирил Спаневиков каза, че мястото не е избрано случайно, то е свързано със средновековна черква, която носи името на покровителя на Българската армия – свети Георги. 
Полк. Спаневиков припомни и историята на командването, което е наследник на славния 14-ти пехотен Македонски полк, на 25-ти Драгомански стрелкови полк и 3-та мотострелкова дивизия. Това е знак за отговорност, сила, чест и доблест, отбеляза командира на 3-о бригадно командване и поздрави военнослужещите за изпълнението на всяка тяхна ежедневна мисия и за отговорността, с която се отнасят към всяка поставена задача. 
Полк. Кирил Спаневиков връчи благодарствен адрес от името на личния състав на бригадното командване на кмета на село Габрово, както и икона на Свети Седмочисленици, с която са покровителствани битките на предшествениците на формированието и оригиналът на която се съхранява в катедралния храм „Въведения Богородично“ в Благоевград. Борислав Ханджийски подари на командването картина на храма „Свети Георги“ и Библия.
Със заповед на командира на Трето бригадно командване бяха наградени отличили се военнослужещи и цивилни служители по случай празника на Сухопътни войски и Празника на Трето бригадно командване. Полк. Кирил Спаневиков връчи благодарствени адреси за професионализъм и отговорност при отразяването на войсковото ежедневие на фоторепортера на БТА в Благоевград Красимир Николов и на кореспондента на БТА в Благоевград Десислава Велкова. 
/ТТ/

Title Неймар купи мезонет на стойност 54 милиона долара в Дубай:
Нападателят на Ал-Хилал Неймар е закупил мезонет в Дубай на стойност 54,45 милиона долара, съобщава Mansion Global.
32-годишният бразилец стана собственик на един от така наречените райски дворци в жилищния комплекс Bugatti Residences. Апартаментът разполага с асансьор за транспортиране на автомобили директно до мезонета и частен плувен басейн с панорамна гледка към центъра на Дубай.
Неймар играе за Ал Хилал от август миналата година. Той отбеляза 1 гол и направи 3 асистенции в 7 мача за отбора, като пропусна повечето двубои поради контузия.
/БД/

Title Първо българско училище „Иван Вазов” в град Арма, Северна Ирландия, се включи в инициативата „Ден на четенето“:
Първо българско училище (ПБУ) „Иван Вазов” в град Арма, Северна Ирландия, се включи в инициативата „Ден на четенето“ в България, инициирана от фондация „Детски книги“, фондация „Четене“ и сдружение „Книги и четене”.
„Деня на четенето отбелязахме още на 9 ноември с дейности в първи, трети и четвърти клас: четохме, разказвахме, играхме, рисувахме и дори станахме откриватели на необикновени машини, които ще улеснят живота на хората от бъдещето. Нашите батковци и какички от гимназиалните класове си организираха състезание по бързо четене и се забавляваха с приключенията в текстовете“, посочват от просветното средище в своята страница във Фейсбук.
От педагогическия екип добавят, че за тях е било „вълнуващо предизвикателство“ да включат и родителите в тези инициативи.
„Четете, защото само една книга може да Ви отведе на хиляди места едновременно и да изпълни душата с емоции, за които един живот никога не стига! Научете и Вашето дете да обича книгите, защото вярваме, че четенето е силата, която ни прави по-добри хора“, е посочено още в публикацията.
От училището добавят, че са завършили инициативата с прочит на „Коренът” от „Зара̀на” на Розмари Де Мео.
Както БТА писа, учениците в училище „Иван Вазов” се обучават по предметите: български език и литература, история и география, човекът и обществото. Допълнителните учебни дейности са в групи по интереси: арт и приложни изкуства, народно пеене, народни танци, народен инструмент: гайда или тамбура, театрално изкуство.
Учебният процес е обезпечен с необходимия брой учебници, помагала, музикални инструменти, техника и електронна образователна платформа за дистанционното и хибридно обучение, разказа по-рано за рубриката „БГ Свят” на БТА училищният ръководител Валентина Стефанова.
/ЙК/

Title Ювентус се интересува от португалския защитник Антонио Силва от Бенфика:
Защитникът на Бенфика Антонио Силва е един от последните футболисти, набелязани от Ювентус за потенциално ново попълнение, на фона на контузиите на Глейсон Бремер и Хуан Кабал.
Грандът от Торино ще се нуждае от поне един допълнителен защитник през януарския трансферен прозорец, който да запълни липсата на Бремер и Кабал, които не се очаква да играят повече до края на сезон 2024/2025 заради проблемите с колената.
Ръководството на Ювентус е насочило погледи именно към португалския централен бранител Антонио Силва, твърдят Sky Sport Italia и Tuttosport.
21-годишният футболист записа 10 мача във всички турнири за Бенфика до момента, а освен това работи със същия агент - Жорже Мендеш - със сънародника му Франсиско Консейсао, който се присъедини към Ювентус под наем от Порто през миналото лято.
/КМ/

Title Ръст в регистрираните безработни отчитат от Бюрото по труда в Плевен в края на октомври:
Увеличение в регистрираните безработни в края на октомври в сравнение със септември отчитат от Бюрото по труда в Плевен. През миналия месец техният брой е достигнал 2453, като спрямо месец септември увеличението е с 144 души. 
Равнището на регистрираната безработица в плевенското Бюро по труда през октомври е 4,9 на сто. Увеличението за месец е с 0,3 на сто. 
Започнали работа през изминалия месец са 242 души, от които 222 на първичен пазар на труда. 
Обявите за работа в Бюро по труда – Плевен към момента са 88 за общо 220 свободни длъжности. Те са предимно в производството на облекло, строителството и бранша на ресторантьорството и услугите. Търсят се служители за длъжностите: машинен оператор за месни продукти; отчетник; разработчик на софтуер; охранител; шивач; рехабилитатор; кинезитерапевт; акушерка; медицинска сестра и други.
От Бюрото по труда допълниха още, че продължава приемът на заявления за обучение с ваучери по Програма "Развитие на човешките ресурси" (2021–2027), Националния план за възстановяване и устойчивост и Фонда за справедлив преход. Приемат се и заявки за кандидатстване по проект "Родители в заетост" и "Младежка заетост +". 
Пълната информация за актуалните програми и мерки са публикувани и на страницата във Фейсбук на Бюрото по труда в Плевен.
Преди дни от Агенцията по заетостта съобщиха, че общо 14 852 безработни са започнали работа през октомври в страната, а броят им се е увеличил с 830 или с 5,9 процента спрямо месец по-рано. С подкрепата на трудовите посредници 412 души от групите на търсещите работа заети, учащи и пенсионери също са се включили в заетост.
/ВЙ/

Title АНСА: Стачката на италианските лекари и медицински сестри получи голяма подкрепа, съобщиха профсъюзите:
Профсъюзите, представляващи италианските лекари и медицински сестри, заявиха, че към днешната 24-часова стачка срещу бюджета за 2025 г. са се присъединили огромен брой здравни работници от цялата страна, предаде италианската новинарска агенция АНСА.
Профсъюзите съобщиха, че в някои части от страната 85% от медицинския персонал участват в стачните действия.
Според прогнозите заради стачката има риск около 1,2 млн. здравни услуги, включително изследвания, операции и прегледи, да бъдат отменени.
„Това е важен сигнал, който да породи размисъл за неприемливите работни условия в болниците и за причините за протеста“, заявиха профсъюзите.
Според тях бюджетът предвижда „недостатъчни ресурси“ за повишаване на заплатите в здравния отрасъл. Здравните работници се оплакват и от недостатъчните инвестиции в сектора.
Медиците протестират и срещу липсата на ресурси за незабавно назначаване на допълнителни здравни работници и отсъствието на мерки за засилване на сигурността в италианските болници след вълната от нападения срещу медицински лица, извършени през последните месеци в страната.
Премиерът Джорджа Мелони обвини опозицията, че „разпространява лъжи“ относно проектобюджета, посочвайки, че той предоставя безпрецедентно високи средства за националната здравна система.
Правителството заяви, че през следващите две години в здравната система ще бъдат налети допълнителни 6,4 млрд. евро, което ще доведе до безпрецедентните 136,48 млрд. евро през 2025 г. и 140,6 млрд. през 2026 г. за италианското здравеопазване.
Опозицията и някои здравни профсъюзи заявиха, че разходите за здравеопазване намаляват спряво БВП и смятат, че средствата не са достатъчни за посрещане на нуждите на сектора.
Днешната стачка на медиците е част от цяла серия протести срещу бюджета за следващата година.
Железничарите излизат на стачка през почивните дни, а Общата италианска конфедерация на труда и Италианският съюз на труда призоваха към общонационална стачка на 29 ноември.
(Тази информация се разпространява по споразумение между БТА и АНСА)
/ГГ/

Title Шестима български национали ще участват на турнир по бадминтон в Глазгоу:
Шестима състезатели ще представят България на международния турнир по бадминтон в Глазгоу (Шотландия), който ще се проведе от 21 до 24 ноември.
В тима са включени Димитър Янакиев, Калояна Налбантова, Таня Иванова, Гергана Павлова, Михаела Чепишева и Цветина Попиванова.
Янакиев ще започне от квалификациите, където ще стартира с двубой от Хън Лин Нган (Англия). Иванова, Павлова и Чепишева също ще участват в пресявките. На двойки жени сред участничките са Иванова/Павлова и Чепишева/Попиванова.
Калояна Налбантова е поставената под номер 5 в схемата при жените и първата й съперничка ще бъде Милена Шнидер (Швейцария).
В надпреварата са заявени 356 спортисти. 
/ИК/

Title Галя Щърбева представя втория си пътеводител „Да хванеш гората“ на 22 ноември:
Галя Щърбева ще представи втория си пътеводител „Да хванеш гората“ на 22 ноември в столичния хотел „Хилтън“, съобщават организаторите.
Ден по-късно, на същото място, ще започне занаятчийски базар. Събитието ще събере 30 фермери, които са герои в книгата и в едноименното телевизионно предаване на Галя Щърбева – животновъди, земеделци, производители на натурални продукти и еко строителство. Базарът ще продължи два дни.
„Общото между героите в книгата е решението да оставят сигурната позиция, заплата и живот в града, за да се завърнат към корените. Тези, които създават, а не унищожават, които променят, а не заменят, и които събират, а не разделят, са бъдещето на страната ни. Вярвам, че това са хората, които трябва да показваме като пример за подражание и уважение“, казва Галя Щърбева.
/ ГН
/ТС/

Title Посланикът на Република Австрия в България Н.Пр. Андреа Икич-Бьом посети българо-турската граница:
Посланикът на Австрия Н.Пр. Андреа Икич-Бьом посети вчера по покана на директора на Главна дирекция ,,Гранична полиция“ българо-турската граница. Заедно с главен комисар Антон Златанов тя разгледа ГКПП ,,Капитан Андреево“ и зелената граница, за да се запознае с постигнатия напредък от последното й посещение на границата. 
Посланик Бьом благодари на граничните полицаи за голямото им старание и видя значителни резултати от съвместните усилия. 
Австрийският посланик се срещна със служители от постоянния корпус на Агенцията за гранична и брегова охрана – Фронтекс, сред които и австрийски полицаи, с които проведе разговор за съвместната работа с българските им колеги. 
Посещението е част от регулярното добро сътрудничество между Австрийското посолство в България и Главна дирекция ,,Гранична полиция“. 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Германската полиция предлага помощта си на Швеция и Финландия в разследването на прекъсването на подводни кабели:
Германската полиция предлага помощта си на властите на Швеция и Финландия в разследването на прекъсването на два фибро-оптични подводни кабела в Балтийско море, заяви днес говорител на германското вътрешно министерство, цитиран от Ройтерс.
„В ход е ускорено разследване за определяне на това дали могат да бъдат потвърдени подозренията за саботаж срещу тази важна комуникационна връзка. Нашата федерална полиция е в контакт с властите на Швеция и Финландия", допълни говорителят.


/ГГ/

Title Президентът Румен Радев сезира повторно КС за отпадане на промените в Конституцията, извършени от 49-ото Народно събрание:
Президентът Румен Радев сезира повторно Конституционния съд с искане да отпаднат промените в Конституцията, гласувани от депутатите в 49-ото Народно събрание, съобщиха от прессекретариата на държавния глава.
Става дума за текстовете, свързани с отпадането на забраната за двойно гражданство като задължително условие за избираемостта на народни представители, за необмислено въведения принцип на непрекъсваемост на мандата на депутатите и парламента, както и по отношение на съставянето на служебно правителство, се посочва още в съобщението. 
/ТНП/

Title Иранският президент призова папа Франциск да използва влиянието си, за да спре войната в Близкия изток:
Иранският президент Масуд Пезешкиан призова папа Франциск да използва влиянието си върху християнските правителства, за да спре войната в Близкия изток, съобщи Ройтерс.
"Насърчавайте световните лидери, особено християнските правителства, да предотвратят продължаването на агресията, извършвана от престъпния израелски режим", заяви Пезешкиан, което иранската агенция "Фарс нюс" определи като послание до папата.
Техеран и Светият престол поддържат официални дипломатически отношения от 1954 г., а през 2022 г. иранският върховен лидер аятолах Али Хаменей сподели послание до папа Франциск, в което приветства "позициите му за укрепване на отношенията между исляма и християнството".
Миналата седмица папа Франциск призова световната общност да направи проучване дали военната кампания на Израел в Газа представлява геноцид над палестинския народ, което подчертава една от най-ярките критики досега към действията на Израел във войната, която продължава вече година.
Израел твърди, че обвиненията в геноцид по време на военната му операция в Газа са неоснователни, и че мишената му са единствено подкрепяната от Иран "Хамас" и други въоръжени групи. Пезешкиан добави, че Техеран е готов да се ангажира конструктивно с Ватикана за насърчаване на мира и справедливостта по света.
Франциск обикновено взема премерена позиция в международните конфликти и набляга на деескалация на напрежението. Въпреки това той напоследък засилва критиките си към поведението на Израел във войната с "Хамас".
/ГГ/

Title Над 1000 участници от цяла България ще се включат в конкурса "България танцува“ в Димитровград:
Националният конкурс за театрално-сценични танци - класически балет, характерни и съвременни танци "България танцува“, който се провежда в Димитровград, ще има своето 18-ото издание тази година, съобщиха от общинската пресслужба.
Дните, в които ще се състои танцовата надпревара в спортна зала „Младост” в града, са от 21 до 24 ноември. За да покажат своите нови хореографии и танцовите си умения в Димитровград ,се очаква да пристигнат над 1000 танцьори от България от 42 танцови формации, които ще представят 643 танца.
Конкурсната надпревара е разделена в направления за любители и професионалисти за деца, които учат в националните училища по изкуствата в София, Пловдив, Бургас и Варна.
Изпълненията в категориите - соло, дуети, малки групи, формации и продукции в класически балет, характерни и съвременни танци, ще бъдат оценени от международно професионално жури.
Конкурсът е включен в програмата на Министерство на културата и се осъществява с подкрепата на Министерство на образованието и науката и Община Димитровград. Организатори са Община Димитровград и Общински център за танцово изкуство "Галаксико", с ръководител Тихомир Митев. Конкурсът има за цел да развива и популяризира танцовите стилове класически балет, характерни и съвременни танци, обмяната на опит и творческите идеи на постиженията в конкурсните стилове.  
В последния ден на танцовия конкурс ще бъде представянето на формациите и официалното награждаване. Тогава ще бъде връчена и Купата на кмета на Димитровград, която по традиция се присъжда за цялостно представяне на колектив.
/ТС/

Title Историческата сграда на Народното събрание ще бъде осветена в синьо по повод 35-ата годишнина от приемането на Конвенцията на ООН за правата на детето:
Историческата сграда на Народното събрание ще бъде осветена в син цвят на 20 ноември 2024 г., сряда, от 18.00 до 19.00 часа.
Парламентът се присъединява към инициативата на УНИЦЕФ България за отбелязване на 35-ата годишнина от приемането на Конвенцията на ООН за правата на детето. Мотото на кампанията е „Световен ден на детето 2024. Чуйте бъдещето – децата!“. 
По този начин Народното събрание подчертава ангажираността си към каузата за защита и утвърждаване правата на децата и допринася за това техният глас да бъде чут. Конвенцията на ООН е ратифицирана с решение на Великото народно събрание и е в сила за нашата страна от юли 1991 г. 
/МТК/

Title Регионалният министър Виолета Коритарова каза, че не се очаква водна криза в Бургаско през следващата година:
This is a modal window.
Beginning of dialog window. Escape will cancel and close the window.
End of dialog window.
Не очакваме криза с липсата на питейна вода в област Бургас, каза пред журналисти служебният министър на регионалното развитие и благоустройството Виолета Коритарова, която е на посещение в района.
Наблюдаваме количествата в язовирите. Няма повод за притеснение, дори и при продължаващ период на суша през следващата година, посочи още тя. Заедно с директора на ВиК - Бургас Цветан Мирчев, кмета на община Бургас Димитър Николов и колегата му в Поморие Иван Алексиев, министърът инспектира на място дейностите по ремонта на язовирите "Порой" и "Ахелой". Плановете са тези два водоема да бъдат използвани като буфери, които да захранват Бургас и Южното Черноморие при недостатъчни количества в основните за региона язовири "Ясна поляна" и "Камчия".
"През последната година засушаването е осезаемо. За да няма нужда в следващите периоди, в които очакваме то да продължи, да се създава напрежение с водоподаването в област Бургас", каза Коритарова. На въпрос на журналисти очаква ли се водна криза в Бургаско, тя подчерта, че такава няма да има. Причината е, че всички строителни дейности по възстановяването и ремонта на критична инфраструктура в сектор "Води" се извършват в определените срокове. И двата язовира - "Ахелой" и "Порой", ще бъдат включени към деривация "Камчия", така че да може да се обезпечи. Вторият язовир е в по-напреднал етап. При "Порой", който в миналото е бил използван за питейни нужди, се възстановяват необходимите съоръжения. 
"Надяваме се в близката година или две и двата водоема да бъдат завършени и включени към деривацията. Но не бива да забравяме, че има устройствени процедури, изграждане на довеждаща инфраструктура, което изисква време. Вярвам, че ВиК-Бургас ще положи всички усилия това да се случи", каза още регионалният министър. По думите на Виолета Коритарова за двата язовира има проектна документация, която е остойностена. Средства за реализирането им обаче все още няма. Заедно с кметовете от областта предстои да бъде обсъден вариант за намиране на пари - дали през "Български ВиК холдинг" EАД или чрез финансиране от държавния бюджет. "Ние не можем да правим компромис във водоподаването на цяла област. Ремонтните дейности, които в момента се извършват, са обезпечени със средства", разясни министър Коритарова и допълни, че е необходимо цялостно завършване на проектите.  
По-късно днес Виолета Коритарова ще се запознае на място с работата по пречиствателните съоръжения на язовир "Ясна поляна", а след това ще инспектира и мостовото съоръжение при входа на град Черноморец, за което община Созопол неколкократно алармира, че е опасно. 
/ВЙ/

Title Лайънс клуб в Търговище бе награден с приз на Световната Лайънс организация за отличен клуб:
Лайънс клуб – Търговище бе награден с приз на Световната лайънс организация за отличен клуб. Това съобщи за БТА д-р Любомир Димитров, дистрикт управител на Асоциацията на Лайънс клубовете от Дистрикт 130, България. Наградата е международна - на Световната Лайънс организация и се присъжда за дейността на клуба в Търговище през миналата година. 
Връчването на наградата бе един от поводите за посещението на д-р Димитров в областния град. Другият повод е, че Търговище е домакин на националния кръг на Международния Лайънс детски конкурс „Плакат на мира”. В него се представят 90 рисунки на деца и школи от 15 български града. Картините се оценяват от жури от изявени художници и бяха изложени в Младежкия дом в Търговище, припомни Таня Кирилова - секретар на Асоциацията на Лайънс клубовете в Дистрикт 130, България.
Обсъждано е и планирано провеждането на националната Лайънс конференция, която ще бъде в Търговище в периода 6-8 юни 2025 г.
Пред БТА дистрикт управителят на Асоциацията на Лайънс клубовете от Дисткрикт 130 посочи, че основната мисия на Лайънс клуб е да помага на хората в нужда и не случайно мотото им е „Ние служим“. Организацията е създадена в началото на миналия век, има повече от стогодишна история. Създадена е като организация, която да подпомага незрящите хора, но сега приоритетите, които изповядва, са повече. Той открои глобалните приоритети: борба с диабета; подкрепа на незрящите; подкрепа на хората с онкологични заболявания; грижа за околната среда; хуманитарни кризи и бедствия; младежки дейности и Мисия 1,5 – за достигане на 1,5 млн. членове на фондацията на Световната Лайънс организация. 
Д-р Димитров очерта и националните приоритети: профилактика на очните заболявания при деца; профилактика на гръбначните изкривявания при деца; борба и профилактика на затлъстяването при деца; превенция на диабета; борба с глада „Купи и дари“; грижа за околната среда „Бъди еко с Лайънс“; национално състезание по правопис на български език „Буквоплет“, което е сертифицирано и подкрепено от Министерството на образованието и науката; подкрепа на българските традиции, българския фолклор и на талантливи български деца. 
По думите му Лайънс организациите по места имат нелекото задължение да следят развитието на общностите и да подпомагат общините по отношение на социалната им политика. „Включваме се навсякъде, където можем да помогнем и с каквото можем да помогнем“, беше категоричен дистрикт управителят. 
Той посочи, че част от Лайънс организациите стават хората с големи сърца. Мотивира ги основно желанието да помагат, уточни Любомир Димитров. 
„През последните години, каза той, стават повече приоритетите, към които ние се обръщаме. Респективно стават повече и хората, на които трябва да помагаме и това се дължи на факта, че хората, които се нуждаят от помощ, не получават достатъчно социална подкрепа от държавата“. 
Любомир Димитров допълни, че се създават и Лео кубове – младежки организации на Лайънс, в които се включват деца от 11-18 годишна възраст. „Вкъщи трябва да ги научат на добро. Ние ги учим как да помагат на хората и това е много важно. Показваме им какъв е начинът и те го правят – децата са много по-креативни от нас. Учим ги на патриотизъм, да спазват нашите традиции. Учим ги, че хората, които се нуждаят от някаква помощ, трябва да я получат“, обобщи той.
Лайънс годината започва на 1 юли и приключва на 1 юли, обясни д-р Димитров. Според него Лайънс организацията изпраща едно добро полугодие, което ще бъде отчетено през януари след провеждането на традиционните акции за борба с глада „Купи и дари“. В момента по места се организират и благотворителните балове на Лайънс – всеки с различна кауза.
/РИ/

Title Германският канцлер Шолц се завръща в Берлин на фона на дебат за политическото му бъдеще:
След тридневно участие в срещата на върха на Г-20 в Рио де Жанейро германският канцлер Олаф Шолц се завърна в Берлин днес, където в партията му започва сериозен дебат дали трябва да се кандидатира за преизбиране, предаде ДПА.
Шолц, който е лидер на левоцентристката Германска социалдемократическа партия (ГСДП), е смятан за непопулярен канцлер, като проучванията на общественото мнение показват, че много германски гласоподаватели имат лошо мнение за него.
Предсрочните избори в Германия се очаква да се проведат на 26 февруари, след като трипартийната коалиция около Шолц се разпадна. Социологическите проучвания в момента показват, че ГСДП върви към исторически слабо представяне. Това предизвиква полемика в партията дали Шолц да бъде заменен като неин кандидат за канцлер, въпреки неговите намерения той да ръководи кампанията на социалдемократите.
Най-вероятната алтернатива на Шолц би била министърът на отбраната Борис Писториус, когото социологическите проучвания постоянно извеждат като най-популярния министър в правителството.
През последните дни редица политици и партийни функционери от ГСДП открито призоваха Шолц да се оттегли. Видни бивши партийни фигури от близкото минало като бившият канцлер Герхард Шрьодер и бившият председател на партията Зигмар Габриел също се включиха към тези призиви.
Вчера вечерта ръководителите на Социалдемократическата партия се събраха в Берлин, за да обсъдят въпроса, но не стигнаха до решение.
Очаква се консенсус сред висшите фигури на ГСДП за политическото бъдеще на Шолц да бъде постигнат през следващите дни, тъй като на 30 ноември социалдемократите ще открият предизборната си кампания.
Членовете на партията трябва официално да одобрят кандидат за канцлер на 11 януари на национална партийна конференция.
/ГГ/

Title Концерт с кауза “Чудото за Рождество” ще се проведе на 6 декември в Добрич:
Концерт с кауза “Чудото за Рождество” ще се проведе на 6 декември в Органова зала “Добрич” в града, съобщават от общинската администрация.
Оттам допълват, че в събитието ще вземат участие местни състави, клубове и участници в подкрепа на “Ние 2020” – Сдружение на майките на деца със специални образователни потребности в Добрич.
Посетителите ще могат да видят участието на Студио за съвременни танци „Палитра“ с хореограф Гергана Пейчева и Вокално студио „Палитра“ с вокален педагог Анелия Иванова от Добрич. В събитието танци ще представят Фолклорен танцов състав „Добричлийче“ с хореограф Иван Иванов, както и Детска танцова школа „Жътвари“ с ръководител Антония Добрева от града.
В концерта ще има добрички изпълнители от Детска певческа група „Жътвари“ с ръководител Станислава Стефанова, Студио за вокално обучение „Зонели“ с ръководител Елена Карабельова, Детска певческа група при Народно читалище „Мевляна - 2012 г.“ с ръководител Нуртен Кьосе, ученици от Средно училище „Петко Рачов Славейков“ в Добрич и други.
Концертът се осъществява с подкрепата на Община град Добрич.
/ТС/

Title Отдел "Местни данъци и такси" в Пазарджик няма да работи от 22 до 25 ноември:
Отдел "Местни данъци и такси" в Пазарджик няма да работи от 22 до 25 ноември поради надграждане на информационното оборудване и софтуера, информират от общинската администрация.
Временно ще бъдат спрени всички видове услуги и справки за физически и юридически лица, отнасящи се към работата на отдела, включително плащания.
Системата ще бъде затворена от 12:00 часа в петък до 18:00 часа в понеделник.
Новото информационно оборудване ще подобри качеството на услугите и обслужването, посочват от администрацията.
/ТНП/

Title На международното туристическо изложение TTR 2024 Министерството на туризма поставя акцент върху целогодишния туризъм в България:
Министерството на туризма ще представи страната ни на международното туристическо изложение TTR 2024, което ще се проведе от 21 до 24 ноември в Букурещ, Румъния, а Министерството акцентира върху възможностите за всесезонен туризъм, богатото културно-историческо наследство, минералните източници и красива природа. Българският щанд ще бъде разположен на площ от 150 кв. м. и за пореден път впечатлява с модерен дизайн и ключово местоположение в изложбената зала. Посетителите на българския щанд ще имат възможност да се насладят на атрактивна програма, включваща фотокорнер с живописни гледки от България, а всеки направил си снимка ще може да я вземе със себе си за спомен или да я сподели в социалните мрежи.
През годините, Министерството на туризма успешно популяризира България на румънския пазар чрез разнообразни инициативи – телевизионни рекламни кампании, дигитални активности в платформите Facebook, Instagram и Google, участия в изложения и организиране на опознавателни турове за журналисти и блогъри.
Румъния остава стратегически целеви пазар за българския туризъм. Именно заради това през следващата година са планирани мащабни комуникационни кампании както в офлайн, така и в онлайн пространството, които да затвърдят имиджа на България като сигурна и привлекателна дестинация не само за лятна и зимна почивка, но и през цялата година.
Свидетелство за нарастващия интерес към България на румънския туристически пазар е и увеличеният брой на съизложителите, който дори надхвърля нивата от предпандемичния период. Тази година 23 туристически фирми, хотелски компании и общини се присъединяват към представителния щанд, сред които са: „Аватар Тур“ ООД, „АС Хотели“ ЕООД, „Аурора“ ЕАД, „Ахелой Проджект“ ООД, „Бийч Ризорт“ ЕООД, „Гранд Хотелс Мениджмънт Енд Маркетинг“ ЕООД, „Клуб Магелан“ ООД, „Мега – Т“ ЕООД, „МПМ Хотелс“ ООД, „Ню Сън Травел“ ООД, Община Банско, Община Варна, Община Плевен, Община Сандански, Организация за управление на Старопланински туристически район, „Пи Груп Пловдив“ ЕООД, „Престиж Пропърти“ ЕООД, „Профи Турс“ ООД, „Ренесанс“ ЕООД, Столична Община ОП Туризъм, „Стройтранс 2011“ ЕООД, „Топола Скайс Мениджмънт“ ООД и „Царевград Търнов“ ЕООД.
 
 
/МТК/

Title Австрийският оркестър Johann Strauss Ensemble ще има турне в България:
Австрийският оркестър Johann Strauss Ensemble за трета поредна година включва България в своето зимно турне в навечерието на празниците. Русенските меломани могат да се насладят на спектакъла на 20 декември в "Канев център" в крайдунавския град, съобщи на пресконференция в пресклуба на БТА в Русе Иван Кюркчиев, артистичен директор на Spectakulis BG и организатор на турнето. 
Той обясни, че оркестърът, воден от Ръсел Макгрегър, ще изпълни произведения на едни от най-великите композитори на всички времена -Щраус, Моцарт, Хайдн и Лехар, валсове и известни оперни арии. 
Специални гости ще бъдат българският тенор Кристиян Христов и австрийското сопрано Елизабет Вилмер. 
"И тази година в концертите Vienna Magic публиката ще види красиви бални танци, този път в изпълнение на "Варна денс театър". Елегантните танцьори ще бъдат част от турнето в България, но ще се включат и в концертите на Johann Strauss Ensemble в Солун", каза Кюркчиев.
Той отбелязва, че през идната година Spectakulis BG планира участия на няколко мащабни световни продукции, които ще се срещнат с българската публика. 
"През февруари в България ще бъде представен френският мюзикъл "Парижката Света Богородица". Артистите пристигат с 40 камиона с декори, които ще бъдат построени в Зала 1 на НДК. През март синът на Пласидо Доминго - Пласидо Доминго младши, идва със спектакъла Volver, който носи настроението на фламенкото и аржентинското танго. 
Април ще бъде месецът, в който публиката ще гледа австрийската продукция "Нощта на мюзикълите", а през май - френският мюзикъл "Ромео и Жулиета", съобщи Мария-Александра Кюркчиева от компанията организатор.
/ТС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Над 60 пътнотранспортни произшествия са настъпили през измината седмица в област Пловдив, съобщи инспектор Стоян Войводов:
Общо 61 пътнотранспортни произшествия са настъпили в област Пловдив през изминалата седмица. При тях ранени са 15 лица, а загинали са двама. Това съобщи инспектор Стоян Войводов от сектор „Пътна полиция“ при Областната дирекция на МВР по време на брифинг пред журналисти по-рано днес. 
“За изминалата седмица от 11.11.2024 до 17.11.2024 са съставени 400 броя акта за установяване на административно нарушение (АУАН) и 2280 броя фишове. За същия период са установени 9 положителни проби за употреба на алкохол и една положителна проба за употреба на наркотични вещества. Установени са и пет лица, които не притежават свидетелство за управление на моторно превозно средство”, допълни още Войводов. 
Статистиката беше съобщена непосредствено преди да се проведе обучение на ученици по темата за пътната безопасност. Този път служители от сектор „Пътна полиция“ и многократният шампион на България по автомобилен спорт Илия Царски, които гостуваха днес на ученици от Средно училище (СУ) „Цар Симеон Велики“ в Пловдив. Инициативата се провежда съвместно с министерствата на образованието и науката и вътрешните работи. 
“Днес за пореден ден заставаме пред вас и пред учениците от училищата в Пловдив с една цел и държа да отбележа, че заставаме зад всяка инициатива, която би довела до повишаване на пътната безопасност. Днес от първо лице те ще получат информация  къде и по какъв начин следва да се управляват бързо автомобили по начин, по който застрашават единствено и само собствения си живот, а именно на писти. Пътят не е мястото, където би следвало да се провеждат тези инициативи”, коментира още Стоян Войводов. 
Той допълни, че от началото на годината до днешна дата са съставени 63 акта за това, че лица са използвали пътната мрежа не по предназначение или жаргонно казано, за да се състезават, да дрифтят, да карат на задна гума. 
“Наблюдавам, че масово на самокатастрофирали такива и ПТП-та от загуба на контрол настъпват именно с млади водачи. Дали поради умишлено нарушаване на Закона за движение по пътищата или защото все още са неопитни настъпват главно с 20-годишни. Затова моят апел към тях е правилно да избират местата където да провеждат, а именно трасета, писти”, каза инспектор Стоян Войводов. 
/ТНП/

Title Държавният глава повторно сезира Конституционния съд за промените в Конституцията, извършени от 49-ото Народно събрание:
Президентът Румен Радев повторно сезира днес Конституционния съд с искане да бъдат обявени за противоконституционни промените в Конституцията, извършени от 49-ото Народно събрание, свързани с отпадането на забраната за двойно гражданство като задължително условие за избираемостта на народни представители, за необмислено въведения принцип на непрекъсваемост на мандата на депутатите и парламента, както и по отношение на съставянето на служебно правителство. 
В мотивите си държавния глава подчертава последователните си позиции, като обосновава необходимостта от повторно сезиране на Конституционния съд и с възникването на редица нови обстоятелства, които се проявиха при приложението на оспорваните текстове. Атакуваните промени в Конституцията „отменят механизмите за носене на политическа отговорност при формирането и функционирането на органите на държавно управление“, посочва в мотивите си президентът. 
В искането си до Конституционния съд държавният глава отбелязва, че повторното сезиране ще даде възможност да бъдат изяснени редица спорни моменти, които вече белязаха процедурите по съставяне на служебно правителство по новия ред и които продължават да възпрепятстват функционирането на конституционноустановени органи, в това число на самия парламент. Дори в момента част от трудностите при избора на председател на Народното събрание са израз на присъствието на тази висша длъжност и в т.нар. „домова книга“ за избор на служебен министър-председател. 
***
ИСКАНЕ
от
РУМЕН РАДЕВ
ПРЕЗИДЕНТ НА РЕПУБЛИКА БЪЛГАРИЯ
за обявяване на противоконституционност на промените в чл. 64, ал. 2, 3 и 4;      чл. 65, ал. 1, изр. второ; чл. 99, ал. 5 и чл. 102, ал. 3, т. 3, въведени с § 2, 3, 7 и 8 на Закона за изменение и допълнение на Конституцията на Република България  (ДВ, бр. 106 от 22.12.2023 г.).
УВАЖАЕМИ КОНСТИТУЦИОННИ СЪДИИ,
На основание чл. 150, ал. 1, във връзка с чл. 149, ал. 1, т. 2 и чл. 153 от Конституцията на Република България се обръщам към Вас с искане да обявите за противоконституционни промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3, въведени с § 2, 3, 7 и 8 на Закона за изменение и допълнение на Конституцията на Република България (ДВ, бр. 106 от 22.12.2023 г.).
1. Липса на произнасяне с решение по същество или акт за недопустимостта на направеното искане
С Решение № 13 от 26.07.2024 г. по к.д. № 1/2024 г., поради непостигане на  изискуемото от чл. 151, ал. 1 от Конституцията мнозинство за постановяване на решение, Конституционният съд отклони исканията за установяване на противоконституционност на промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3, въведени с § 2, 3, 7 и 8 на Закона за изменение и допълнение на Конституцията на Република България (ДВ, бр. 106 от 22.12.2023 г.).
Принципно е положението, че когато е налице едно процесуално допустимо искане съобразно чл. 149-150 от Конституцията, Конституционният съд (КС) може да упражни своята компетентност и да осъществи правомощията си само ако постигне изискуемото мнозинство по въпроса, по който е сезиран (Сталев, Ж., Конституционният съд и правното действие на неговите решения. Сиби, 1996, с. 115). Необходимото мнозинство за постановяване на решенията и определенията на КС е 7 съдии (чл. 151, ал. 1 от Конституцията, вр. чл. 15, ал. 2 от Закона за Конституционен съд). Не е ли постигнато това мнозинство не настъпват правните последици от актовете, за които това мнозинство се изисква. Това положение произтича от статута на този орган като „колегиален орган“, чиито правомощия той осъществява след провеждане на заседания.
На 08.01.2024 г. и 11.01.2024 г. КС е сезиран с искания, които включват и противоконституционността на промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3 от Конституцията. Тъй като с крайния акт по делото исканията не бяха нито уважени, нито отхвърлени, поради непостигнато мнозинство от 7 съдии в полза на уважаването или в полза на отхвърлянето им (чл. 151, ал. 1), липсва произнасяне по съществото на спора (чл. 14, ал. 2 от ЗКС). От тук и въпросът за съответствие на атакуваните разпоредби, за чиято противоконституционност не е постигнато мнозинство остава открит, защото не е преграден със сила на пресъдено нещо. В частта на посочените разпоредби двете искания остават процесуално допустими, доколкото са налични произнасяния на КС, с които той изрично е решил, че е компетентен да се произнесе съобразно чл. 19,  ал. 1 от ЗКС. От друга страна, липсват последващи актове, с които исканията в тази им част са счетени като процесуално недопустими (чл. 21, ал. 6 от ЗКС; чл. 35 от ПОДКС).
Изрична е и волята на конституционните съдии, обективирана в диспозитива на Решение № 13 от 26.07.2024 по к.д. № 1/2024 г., да отклонят исканията в частите, за които не е постигнато необходимото мнозинство, а не да ги отхвърлят. 
Необходимостта отново да бъде сезиран КС произтича и от редица нови обстоятелства, които, от една страна, са свързани с нови хипотези на противоречиво правоприлагане, а от друга – с последиците от действието на  Решение № 13 от 2024 по к.д. № 1/2024 г., в частта, с която се възстановяват предходни текстове, които имат отношение към повторно оспорваните с настоящото искане разпоредби. Посредством повторното сезиране  ще се даде възможност да бъдат изяснени редица спорни моменти във връзка с прилагането на въпросните разпоредби.
Поради тези причини считам, че КС е компетентен да упражни правомощията си по чл. 149, ал. 1 т. 2, във връзка с чл. 153, като се произнесе относно противоконституционността на промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3, както са въведени с § 2, 3, 7 и 8 на ЗИД КРБ (ДВ, бр. 106 от 22.12.2023 г.). 
2. Обхват на конституционния контрол върху промените
Конституционният контрол върху ревизии на Основния закон е винаги ограничен до определени въпроси, като критериите за решаването им са винаги установени в действащата конституция (Решение № 3 от 2003 г. по к.д. № 22 от 2002 г., Решение № 8 от 2005 г. по к.д. № 7/2005 г., Решение № 7 от 2006 г. по к.д. № 6/2006 г. Решение № 8 от 2006 г. по к.д. № 7/2006 г. Решение № 13 от 2024 по к.д. № 1/2024 г.).  Както се изразява самата конституционна юрисдикция [в] своята цялост преценката за конституционност на така извършени промени е преценка дали те са легитимни в степен, съответстваща на легитимността на Основния закон, основана на политическия консенсус на суверена (конституиран в учредителна власт чрез Велико народно събрание), който го създава, и следователно тя има като референтен този конституционен текст, който е действащ към и до момента на влизане в сила на оспорените промени, приети от обикновено Народно събрание в ролята му на производна учредителна власт (Определение от 8 март 2024 г по к.д. № 1/2024). 
Имайки предвид обвързващите мотиви на Решение № 13 от 2024 по к.д. № 1/2024 г., с които се аргументира установяването на противоконституционност на промените, имплементирани в разпоредбите на Глава шеста от Конституцията, може да се поддържа, че КС прилага един по-широк обхват на контрола, включително за съвместимост на ревизията с ценности, които Съдът и самата Конституция са припознали като положения, за които може да се твърди, че отразяват базов обществен консенсус и на това основание не могат да бъдат отменяни или изменяни от инцидентни (макар и завишени и процедурно обременени) мнозинства (Вълчев, Д., Правно мнение по к.д. № 1/2024 г. и к.д. № 2/2024 г.). В този смисъл, споменатият по-широк обхват на контрола е оправдан и приложим и за промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3.
3. Основателност
Считам, че промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3, въведени с § 2, 3, 7 и 8 на Закона за изменение и допълнение на Конституцията на Република България (ДВ, бр. 106 от 22.12.2023 г.), по отделно и в своята взаимовръзка са в несъответствие с чл. 4, ал. 1, чл. 8, чл. 153 и чл. 158, т. 3 и 4 от Конституцията. В подкрепа на това навеждам следните съображения.
3.1. Относно продължителността на мандата на народните представители
С оспорваните промени се въвежда правилото, че клетвата на новоизбраните народни представители прекратява пълномощията на предишното НС. Премахва се саморазпускането на парламента при изтичане на 4-годишния срок на неговите пълномощия (чл. 64, ал. 2-4). Избори за ново Народно събрание (НС) ще се произвеждат не по-късно от един месец преди изтичане на срока на пълномощията на действащото (чл. 64, ал. 3).
Подменяне на момента на прякото упълномощаване на народното представителство от титуляра на държавната власт
Правилото, че полагането на клетвата на новоизбраните народни представители прекратява пълномощията на предишното НС променя установеното през годините положение, че началото на мандата на парламента и мандатите на народните представители като част от него започват да текат от деня на изборите  (Решение № 5 от 2001 г. по к.д. № 5/2001 г.).
Предимството началото да се отнася към момента на избора е в неговата яснота и автоматизъм. Това правило осигурява функционирането на държавата като република с парламентарно управление (Неновски, Н., Конституцията: актуални въпроси на теорията и практиката, Сиби, 2002, с. 107). Ясното начало предопределя и края на мандата – последният ден от срока на законодателния орган; или ако той бъде разпуснат преждевременно –  датата на разпускане. Спрямо този срок в общия случай се определяше и датата на изборите, от която мандатът на следващото НС започваше да тече, като така се гарантираше водещата роля на суверена да бъде източник на всяка конституционна власт (чл. 1, ал. 2). Между народа в лицето на избирателите и Народното събрание като предвиден в Конституцията орган възниква пряка връзка на упълномощаване. Политическата воля на избирателите (конституентите), изразена чрез упражняване на пряко избирателно право (чл. 10 и чл. 42, ал. 1 от Конституцията), учредява Народното събрание [...] Няма друг акт, освен изборът, който делегира власт на парламента (Решение № 5 от 2001 г. по к.д. № 5/2001 г.). Принципът на народен суверенитет е елемент на нормативното ядро на Конституцията, в която е изразен ценностният консенсус за организация и функциониране на обществото и държавата (Решение № 9 от 2016 г. по к.д. № 8/2016 г.). 
Заместването на избора с момента на клетвата на народните представители като начало на мандата игнорира легитимното овластяване на титуляра на държавната власт. По същество това е лишаване на избраните от суверена лица от статуса на народен представител за времето от случилия се избор до евентуалната им клетва. Поради тези причини поддържам, че промените в чл. 64, ал. 4, вр. ал. 2 и 3 от Основния закон са в несъответствие с основополагащия демокрацията принцип на народния суверенитет, който е и неизменна част от формата на държавното управление (чл. 158, т. 3).
Несъгласуване на мандата на парламента с индивидуалните мандати на народните представители
Общата хипотеза е, че продължителността на мандата на всеки народен представител поначало съвпада с легислатурата на НС, определена в чл. 64, ал. 1 от Конституцията (Решение № 8 от 1993 г. по к. д. № 5/93 г.). Прекратяването пълномощията на НС прекратява мандатите на всеки депутат. По новия режим прекратяването на правомощията на парламента винаги ще става с клетвата на новоизбраните народни представители. Клетвата е индивидуално изискване по отношение на всеки народен представител, поради което полагането ѝ е негово задължение и необходимо условие той да може да изпълнява мандата си. Стъпвайки на буквата на чл. 64, ал. 4 от Основния закон, следва, че от волеизявленията на 240 новоизбрани народни представители ще зависи прекратяването на пълномощията на действащото НС. Новоизбраните народни представители обаче не продължават мандата на предишните, поради което е отвъд всякаква логика, че именно тяхната клетва ще го прекратява.  Житейски възможно е на първото заседание някой от новоизбраните депутати да не положи клетва или да я положи по-късно, като в тези случаи формулировката на чл. 64, ал. 4 създава предпоставки за неясноти и противоречиви тълкувания. Независимо кой е моментът на началото на мандата, новоизбраният парламент се конституира с първото му заседание, което е необходимо условие, за да се случи клетвата на новоизбраните народни представители. По тази причина в повечето държави, които са възприели непрекъсваемост на народното представителство, краят на една легислатура и началото на новата се отнася към първото заседание, а не към клетвата (Германия, Полша, Унгария). Като установява за критерий за края на мандата момента на клетвата на новоизбраните депутати вместо първото заседание, конституционният законодател създава неясноти, свързани с изпълнението както на индивидуалните мандати, така и на мандата на целия парламент.
В случаите на чл. 72, ал. 1-3, чл. 66, чл. 149, ал. 1, т. 7 прекратяване на пълномощията на народен представител е по силата на действието на акта на КС или на НС (Решение № 14 от 2013 г. по к. д. № 17/2013 г.), които имат своето отношение към избора, а не към встъпването. В тези случаи началото на мандата на избрания народен представител  съвпада с издаването на решението на Централната избирателна комисия за обявяване за избран на съответния встъпващ на съответното място. Изводът е, че логичното начало на индивидуалния мандат на всеки депутат и на цялото парламентарно тяло се дава с избирането от народа. Това предопределя и логиката на прекратяване на пълномощията на народен представител на индивидуално основание и „обявяването на избран друг“ на негово място (чл. 72, ал. 1-2).
Възможности за заобикаляне на конституционно определения от първичната учредителна власт срок на пълномощия на Народното събрание 
До VI-та поправка срочното прекратяване на пълномощията беше предопределено от точно установения в Конституцията срок,  а по отношение на точното му спазване задължените органи бяха поставени в положение на обвързана компетентност. Началото и краят на мандата на парламента бяха обвързани от  прякото действие на конституционните норми, без те да зависят от някакви странични на същината на мандата обстоятелства или от други субекти – от волята на народните представители или на държавния глава. De jure прекратяването на мандата съвпадаше с фактическото му разпускане. 
Съгласно измененията изтичането на срока, за който е избран парламентът, ще зависи от едно бъдещо събитие – клетвата на новоизбраните народни представители. Без да бъде изрично фиксирано като момент, бидейки едно от необходимите условия, за да се случи клетвата – свикването на първото заседание вече има определящо значение за края на мандата на предходния парламент и конститутивно значение за продължителността му. Видно от чл. 75 от Конституцията in fine, той определя единствено пределен  времеви лимит за осъществяване правомощието на президента по свикване, като допуска президентът да не свика народното представителство, именно защото това не би се отразило на срока на легислатурата, чието начало винаги се случваше от деня на избора. Липсата на промяна в чл. 75 сама по себе си говори, че положението на нейните адресати спрямо нея остава същото. При съобразяване на действащата норма на чл. 4, ал. 1 от Изборния кодекс насрочването на изборите, отнесено към новия момент на прекратяване на правомощията,  трябва да се случи около три месеца преди клетвата на новоизбрания парламент (60 дни преди изборния ден). Този нов режим сам по себе си обаче  не гарантира 4-годишен срок на мандата на действащия парламент. Ако по предишния режим актовете на държавния глава по насрочване на парламентарни избори и свикване на НС бяха последица от изтичане на мандата на НС, сега те стават конститутивен елемент от фактическия състав на срочното прекратяване на пълномощията му. Моментът на свикването става определяем, а не конкретно определен -  не от свикването или от първото заседание ще зависи началото и края на парламента, а от полагането на клетвата. Така постигането на 4-годишната легислатура на НС става „заложник“ на поведението на президента и на самите народни представители. 
Обезпечаването на изтичането на 4-годишния срок посредством прякото действие на конституционните норми и определянето на конкретни задължения относно спазването на този срок е гаранция за съществуването на парламентарна форма на управление и нейното легитимно обновяване (чл. 1, ал. 1, чл. 158, т. 3). Определянето на мандата не може да зависи от странични за същината му обстоятелства или от други субекти, например от президента или от самото НС (Неновски, Н., Конституцията: актуални въпроси на теорията и практиката, Сиби, 2002, с. 107). Не е случайно, че КС в Решение № 3 от 2003 г. по к.д. № 22/2002 г. е определил, че фиксираният конституционен срок на пълномощия на НС е част от формата на държавно управление, а  нейното изменение е в правомощията само на Велико народно събрание (ВНС). Ето защо считам, че промените в чл. 64, ал. 3 и 4 от Конституцията създават предпоставка за конституционно недопустимо редуциране на въведения от първичната учредителна власт срок на пълномощия на НС.
Непоследователно прокарване на принципа на непрекъсваемо народно представителство
След VІ-та поправка продължават да действат текстове, чиито смисъл е изграден около конституционно търпимия вакуум на легислатурата, какъвто съгласно чл. 64, ал. 4 формално бе изоставен. Така непрекъсваемостта на парламента се оказва несъгласувана с редица други действащи разпоредби (чл. 64, ал. 3, чл. 66, чл. 68, ал. 1,чл. 70, ал. 1-2, чл. 72, ал. 1, т. 3, чл. 75-76, чл. 99, ал. 7, чл. 160, ал. 3, чл. 162, ал. 3). На първо място, това само по себе си е доказателство, че подходът относно началото и края на парламентарната легислатура е комплексен въпрос, засягащ статута и правомощията на редица конституционни органи, поради което е запазена област на първичната учредителна власт. На следващо място, несъгласуваното заменяне на единия принцип с другия винаги ще засегне легитимния конституционен баланс, чиито израз са принципите на разделението на властите и правовата държава.
Съгласно чл. 160, ал. 3 провеждането на избори за ВНС е моментът, който прекратява мандата на действащото обикновено НС, а не клетвата на депутатите от ВНС или следващото обикновено ВНС. Великото народно събрание се разпуска, след като окончателно реши въпросите, за които е избрано, защото правомощията му се прекратяват в този момент, а не в момента на клетвата на новоизбраните народни представители от обикновеното НС (чл. 162, ал. 3). Оттук и противоречието между чл. 64, ал. 4 и чл. 160, ал. 3 на практика би позволило или едновременното съществуване на двете форми на народно представителство, или на пълна липса на легислатура.
Съвсем друг смисъл придобиват безспорни до преди промените конституционни разпоредби, засягащи свикването на новоизбраното НС от народните представители          (чл. 75) и председателстването на първото му заседание (чл. 76). Преди измененията тези текстове визираха действия на новоизбраните народни представители, които обаче сега се оказват действия извън легитимния им мандат. Съотнесени към заварените народни представители, осъществяването на тези действия изглежда на пръв поглед абсурдно, но пък от гледна точка новата философия на мандатността – напълно възможни.  Друг контекст придобива и хипотезата на чл. 64, ал. 2, която предвижда продължаване на правомощията на НС при извънредни обстоятелства по време на мандата му. В различно положение ще са вече и народните представители от заварената легислатура и новоизбраните народни представители по отношение на правото им да оспорват законността на избори или избор по смисъла на чл. 66 и чл. 149, ал. 1, т. 7. 
Буквата и духът на действащата Конституция не търпят съвместяването на положението на кандидат за народен представител с това на действащ народен представител. Причината е да се избегне  неоправдано дублиране на редица конституционни ограничения и привилегии, които затрудняват функционирането на парламента и създават неравенства между кандидатите в предизборната кампания. По същество това е една несъвместимост между положението на кандидат за народен представител и заемането на държавна служба, каквато без съмнение е и мандатът на действащия народен представител. Това от своя страна поставя под съмнение легитимността на решенията, които продължаващото да действа НС може да вземе.
С отпадането на конституционната пречка народните представители да не могат да заседават по време на предизборната кампания се създава непропорционално предимство за тези кандидати, които са и действащи народни представители. Те се оказват и с по-завишен имунитет. От една страна, те ще могат да се ползват с функционалната си неотговорност за действията си като народни представители съобразно чл. 69, като de facto и de jure тези им действия могат да бъдат свързани с предизборната кампания. От друга страна, свалянето на наказателната неприкосновеност на действащите народни представители ще трябва да преминава през два органа – парламента и Централната избирателна комисия, доколкото липсата на произнасяне на който и да е от тях е пречка за задържането или възбуждането на наказателно преследване. 
Формалното осигуряване на непрекъсваемост в дейността на парламента не винаги води до непрекъсваемост на държавното управление като цяло което е същинската конституционна ценност, вплетена в парламентарния модел на управление. Ето защо считам, че новият режим на парламентарния мандат посяга на основните негови гаранции – конституционно  установения срок, демократичното начало и непосредственото действие на правните норми, които го охраняват.  Това представлява промяна във формата на държавно управление, поради което извършването му от обикновено НС е противоконституционно. Освен това именно защото въведената непрекъсваемост се оказва несъгласувана с редица действащи разпоредби на Конституцията, промените в тази им част нарушават принципите на разделение на властите и правовата държава
Поради изложените съображения, считам, че конституционните промени в чл. 64, ал. 2, 3 и 4, въведени с § 2 ЗИД на Конституцията са в несъответствие с чл. 4, ал. 1, чл. 8, чл. 153 и чл. 158, т. 3 и 4 от Конституцията.
3.2. Относно отпадане на забраната за двойно гражданство като условие за избираемост на народни представители
С § 3 от ЗИД КРБ (ДВ, бр. 106 от 22.12.2023 г.) към съществуващата конституционна уредба на условията за пасивното избирателно право на кандидатите за народни представители е добавено ново изречение, според което: „За народен представител може да бъде избран български гражданин, който има и друго гражданство, когато е живял последните осемнадесет месеца в страната“ (чл. 65, ал. 1, изр. 2).
С ограничаването на възможността български граждани с двойно гражданство да бъдат избирани за народни представители се защитава висш държавен интерес, свързан със защитата на суверенната национална държава.  КС неколкократно е подчертавал, че „упражняването на властта във всяка държава е елемент от държавния суверенитет“ и че е „съмнително доколко упражняването на властта от лица с чуждо гражданство гарантира нейната независимост“. Наред с публичноправната връзка с българската държава, наличието на чуждо гражданство означава и връзка между лицето и друга държава, която обуславя и съответните права и задължения. (Решение № 15 от 1995 г. по к.д. № 21/1995 г.;  Решение № 12 от 2011 г. по к.д. № 11/2011 г.; Решение № 16 от 2021 г. по к.д. № 18/2021 г.). В този смисъл е и резервата, която българската държава е направила при ратифицирането на Европейската конвенция за гражданството (ратифицирана със закон, приет от 40-то НС на 09.12.2005 г. - ДВ, бр. 102 от 20.12.2005 г., обн., ДВ, бр. 34 от 25.04.2006 г.), с цел именно да бъдат запазени ограниченията по гражданство, установени в Конституцията ни.
С регламентиране на възможността за народен представител да бъде избран и български гражданин, който има и друго гражданство, отпада една от най-важните заръки на депутатите на Седмото Велико народно събрание – да бъде пазено  национално и държавно единство (Преамбюл на Конституцията). Преразглеждане на хипотезите, в които да се прилага или да се отмени ограничението за наличието само на българско гражданство като условие за избиране на народен представител, принадлежи единствено на Велико народно събрание. Не отричам, че тази преценка може да се промени във времето, но тя е част от упражняването на властта в държавата и атрибут на суверенитета, а оттам и нейната промяна може да бъде извършена само от първичната учредителна власт. Поради тези причини поддържам, че допълнението в  чл. 65, ал. 1, изречение второ пряко променя изискванията за формирането на националния представителен орган, засягайки народния суверенитет като фундамент на българската национална държава и основополагащ конституционен принцип. По този начин с измененията е допуснато конституционно недопустимо навлизане в пределите на компетентност на ВНС.
Трябва да се подчертае, че забрана народни представители да имат двойно гражданство не е условие за избираемост само в българския парламентарен модел, а е възприета от редица държави, които по начало търпят двойно гражданство. В решението на Върховния съд на Австралия по делото Sykes v Cleary (1992) е обърнато внимание, че целта на забраната за двойно гражданство е да се гарантира, че никой кандидат за народен представител, сенатор или член на Камарата на представителите не дължи лоялност или подчинение на чужда сила или се придържа към интересите на чужда сила. В становището си към Съвместната постоянна комисия по изборни въпроси към Парламента на Австралия (Joint Standing Committee on Electoral Matters) Саймън Коуън изтъква, че за нуждите на функциониране на демокрацията хората трябва да вярват, че политиците действат в техния най-добър интерес. Той обръща внимание, че „наличието на конфликт на интереси, дори когато не влияе върху поведението на индивида, подкопава доверието и увереността“, както и че целта на забраната на двойното гражданство е да предотврати избора на лица, за които съществуват „определени обстоятелства, при които може да се установи конфликт на интереси“ (Evidence to Joint Standing Committee on Electoral Matters, Parliament of Australia, Sydney, 2 February 2018. – In: Morgan, James. "Dual Citizenship and Australian Parliamentary Eligibility: A Time for Reflection Or Referendum." Adelaide Law Review, vol. 39, no. 2, 2018, pp. 439-452. HeinOnline). Може да се обобщи, че концепцията на подобна уредба е да се предотврати не само реалното наличие на конфликт на интереси, но и усещането, субективното възприятие за такъв конфликт с оглед гарантиране на интегритета на демократичния процес.
Намирам за погрешен и подхода уседналостта да компенсира отпадане на забраната за друго гражданство. Това са два различни критерия за упражняване на избирателно право и когато единият бъде противопоставян на другия, резултатът винаги е снижаване на изискванията за национална принадлежност. Разгледани в определен контекст, двете изречения на чл. 65, ал. 1 на практика позволяват народните представители да придобиват и друго гражданство по време на мандата си, без това задължително да влече прекратяването на мандата. Така макар приемането на текста да е мотивирано с преодоляването на съществуващо неравенство по отношение на пасивното избирателно право, не по-малко дискриминационен се оказва и крайният резултат, който произвежда привилегии както по линия на гражданството, така и по линия на местопребиваването. Това създава условия за произвол при прилагането на изискванията за избираемост на народните представители, а както самият КС отбелязва забраната за произвол е мащаб за справедливост и елемент от съдържателен елемент от понятието за правовата държава (Решение № 1 от 2005 г. по к. д. № 8/2004 г.).
По тези съображения поддържам, че промените в чл. 65, ал. 1, изр. второ са в несъответствие с чл. 4, ал. 1, чл. 153 и чл. 158, т. 3 от Конституцията.
3.3. Относно новия ред за формиране на служебно правителство
С промените в чл. 99, ал. 5 от ЗИД КРБ се отменя досегашният ред за назначаване на служебно правителство, като се създава нов. Отнема се правомощието на държавния глава да разпуска Народното събрание в случай, че то е неспособно да излъчи правителство. Новата редакция на чл. 99, ал. 5 от Конституцията предвижда, че ако не се постигне съгласие за образуване на правителство, президентът, след консултации с парламентарните групи и по предложение на кандидата за служебен министър-председател, назначава служебно правителство и насрочва нови избори в двумесечен срок. За служебен министър-председател се назначава измежду председателя на Народното събрание, управителя или подуправител на Българската народна банка, председателя или заместник-председател на Сметната палата и омбудсмана или негов заместник (чл. 99, ал. 5, изр. 2). 
Контекст на отменения ред
Преди VI- та поправка чл. 99, ал. 5 предвиждаше, че ако не се постигне съгласие за образуване на правителство, президентът трябва да назначи служебно правителство, да разпусне Народното събрание и да насрочи нови избори в срока по чл. 64, ал. 3 от Конституцията. Настъпилата промяна на парламентарната ситуация изискваше предприемане на точно определени действия по прекратяване на правомощията на двата основни конституционни органа на изпълнителната и на законодателната власт. По стария ред началото на срока, в който следваше да се проведат избори, беше нормативно и фактически определен – два месеца след прекратяването на мандата на НС  съгласно чл. 64, ал.3, вр. чл. 99, ал. 5 (отм.). И тъй като прекратяването се изразяваше в разпускане и последното беше установено в точно определен момент, ясен беше както моментът, в който се насрочват изборите, така и началният момент на 2-месечния срок по чл. 64, ал. 3 (отм.), независимо дали ставаше въпрос за срочно или предсрочно прекратяване на НС.
Възприетият модел на конструиране на правителство балансираше ролята на органите по чл. 99, ал. 1-7 от Конституцията, така че всяко правомощие да бъде симетрично на отредената им политическа отговорност. Нещо повече, това беше в синхрон с последователно прокараният от първичната учредителна власт принцип на дисконтинюитета на легислатурата в българския парламентарен модел. 
Легитимността управлението на държавата да е в ръцете на конкретно народно представителство зависи от способността му да формира правителство. Президентът също се избира пряко от суверена, и по своята демократична легитимност  демократична легитимност е съразмерни с парламента. Участието на държавния глава при формирането на Министерския съвет (МС) стъпва върху неговите интегриращи функции в държавното управление, които се активират по време на кризи. По тази причина, по предходния ред тези функции бяха лимитирани в зависимост от годността на парламента да излъчи кабинет. С изчерпването на тази годност, Конституцията увеличава президентската дискреция, която обаче също е логически подчинена на една легитимна перспектива – да бъде постигнато редовно управление чрез излъчване на правителство от един новоизбран парламент, който не може да бъде отложен във времето. В този смисъл проявлението на принципа на разделението на властите не е във формалната взаимозависимост между правомощията на различни органи, а в рационалното им балансиране, което е в полза на цялото държавно управление. Неговата непрекъсваемост се гарантира от периодичното му навременно обновяване съобразно упражняване на правомощията на различни органи, принадлежащи към различни власти. Същественото ограничаване на оперативната самостоятелност на президента не просто дебалансира правомощията на конституционно установените органи в процедурата по формиране на правителство, а намалява хоризонтите да бъде постигнато парламентарно разрешение на политическата криза, което има отражение върху същностния континюитет на управлението. Процедурата по съставяне на двете служебни правителства по новия ред доказва това. 
С измененията се променят както статуса на служебното правителство, така и този на президента и на Народното събрание, ведно с установените взаимоотношения между тези органи. На президента са му отнети правомощията да разпуска парламента, както и да определя състава на служебното правителство. Началото на мандата на следващия парламент е поставено в зависимост от процедура по съставяне на служебно правителство, като отговорността за нейното довършване е отвъд волята на оторизираните от суверена органи в парламентарната република – президента и НС. Създават се възможности за неоправдано отлагане на изборите, имайки предвид, че срокът за тяхното провеждане не е в зависимост от конкретно определен в Основния закон момент. 
Отнемане на правомощието на президента да разпуска парламента
Сама по себе си конституционно въведената непрекъсваемост на парламента не изключва възможността той да бъде разпускан при определени обстоятелства. В Германия, Полша, Унгария, където конституционно установеният край на мандата на парламента се отнася към първото заседание на новоизбрания парламент, институтът на разпускането на парламента в определени случаи е запазен. Нещо повече, заради автоматизма си континюитетът на народното представителство се отразява на правомощията на определения орган по свикването, а не на разпускането му при политически кризи, доколкото той е инструмент в полза на самия парламент, а не против него. Напротив, възприетият у нас модел отнема на държавния глава именно правомощието му да разпуска парламента при неспособност последният да излъчи правителство. След като временното политическо представителство, изчерпвайки демократичната процедура по чл. 99, ал. 1 – 4 от Конституцията, субективно или обективно не е в състояние да състави правителство, то губи своята легитимност. Поради това не държавният глава, а самото то се лишава от основанието на своето съществуване – доверието и съгласието на суверена да бъде управляван според собствената му воля, така както тя е изразена и трансформирана в парламентарен мандат чрез акта на избора (Становище към Решение № 13 от 2024 г. по к. д. № 1/2024 г.). С отпадане на разпускането на парламента от държавния глава в хипотезата на неизлъчено редовно правителство се отнема правомощие на конституционен орган, което е насочено към стабилността, непрекъсваемостта и конституционосъобразността на държавното управление. 
С Решение № 13 от 2024 по к.д. № 1/2024 г. Конституционният съд обяви за противоконституционно невалидна промяната на чл. 99, ал. 7. По силата на изричната воля на съдиите, разпоредбите, които са обявени за невалидни, се считат за такива от датата на влизане в сила на ЗИД КРБ, като те запазват редакцията си от преди влизане в сила на същия ЗИД КРБ (ДВ, бр. 106 от 22.12.2023 г.). По този начин се възстанови старата редакция на чл. 99, ал. 7, конкретно: в случаите на ал. 5 и 6 президентът не може да разпуска Народното събрание през последните три месеца от своя мандат. Ако в този срок парламентът не може да състави правителство, президентът назначава служебно правителство. Възстановеното действие на редакцията, която е логически във връзка с останалите алинеи на чл. 99, на практика променя смисъла на чл. 99, ал. 5 (в редакцията ѝ  ДВ, бр. 106 от 22.12.2023 година). Така формално погледнато забраната за разпускане на парламента, насочена към държавния глава по силата на промените, става под условие – единствено през последните три месеца от мандата на президента.  Ето защо възстановеният текст на ал. 7 създава допълнителни колебания както относно нейния смисъл, така и относно тълкуването на останалите текстове, чиято противоконституционност се обсъжда. В случая обаче преценката за конституционност има като референтен този конституционен текст, който е действащ към и до момента на влизане в сила на оспорените промени, приети от обикновено Народно събрание в ролята му на производна учредителна власт (Определение по допустимост от 08.03.2024 г. по к. д. № 1/2024 г.). Следователно промените в ал. 5 се оказват несъответстващи с чл. 99, ал. 7. Нещо повече, би могло да се твърди, че доколкото няма акт в обратен смисъл, разпускането на парламента като правомощие на държавния глава е част от онзи ценностен периметър, в който решения може да взима единствено първичната учредителна власт, поради което и отмяната на разпускането е единствено в правомощията на ВНС.
Отлагане на насрочването на нови парламентарни избори
Третият неуспешен опит при създаване на правителство поставя началото на процедурата по назначаване на служебно правителство. Съгласно чл. 99, ал. 5 насрочването на нови парламентарни избори следва назначаването на служебно правителство, а неговото конституиране е резултат от следните стъпки – консултации между президента и парламентарните групи, определяне на кандидат за министър-председател, предложение на кандидата за министър-председател относно състав на МС, назначаване от страна на президента на състав на МС. Едва когато процедурата по съставянето на служебно правителство завърши, президентът насрочва и нови избори в двумесечен срок. Усложненото съставяне на правителство изключва естествено необходимия момент за насрочване на избори – констатирането на неуспеха на парламента да създаде правителство (чл. 99, ал. 3-4). Парламентарната демокрация не е достигнала до нещо по-добро от изборите, като разрешение на една криза – парламентарна, политическа, конституционна. Логично е предсрочните избори да бъдат насрочени, дори ако загубилото доверие правителство продължи да осъществява правомощията си в оставка (арг. чл. 111, ал. 3). При действието на новите текстове обаче издаването на такъв указ преди завършване на процедурата по служебно правителство би било противно на разпоредбата на чл. 99, ал. 5.  
По този начин се създава възможност за отлагане на изборите, което е ново ограничение на демократичното начало на парламентарната форма на управление. Така неоправдано се продължава мандатът на неспособния да излъчи правителство парламент, а мандатите на следващия парламент и евентуално избрано от него правителство – се отлагат,  защото стават зависими от една процедура, смисълът на която е съвсем друг, както и от съгласието и несъгласието на други субекти. 
Процедура с неясен край и резултат
Заложеният етап на нови консултации с парламентарните групи, след като самите те не са изпълнили на три пъти поставената от Конституцията задача да постигнат съгласие по образуването на редовно правителство, забавя процедурата по конструиране на служебен кабинет, назначен от президента и като цяло „размива“ отговорността за него. Неясен остава предметът на консултациите на етап, на който вече е констатирано несъгласието за образуване на правителство с оглед неуспеха на третия опит. Различна е идеята на консултациите с лидерите на парламентарно представените партии преди назначаване на служебно правителство съобразно Конституцията на Гърция, а именно: да се потвърди невъзможността да се състави кабинет, ползващ се с доверието на парламента (чл. 37, пар. 2-3 от Конституцията на Република Гърция).  
Държавният глава може да определи кандидат за министър-председател измежду точно определени лица. Съставът на служебния кабинет се определя по предложение на тези лица. Не съществува пречка обаче, когато президентът не одобри така предложения състав, да определи нов кандидат измежду лицата в изр. 2. Твърде възможно е длъжностите по чл. 99, ал. 5 да стоят овакантени, да се заемат от лица, чиито мандат е изтекъл или  просто никое от поканените лица да не приеме поста на служебен премиер. Вярно е, че към този момент няма да липсва кабинет, доколкото, както отбелязват една част от съдиите по Решение 13 от 2024 г. по к.д. № 1/2024 г., такъв ще има - правителството  в оставка остава, дори и теоретично всички посочени лица да не приемат поста кандидат за министър-председател (арг. чл. 111, ал. 3 от Конституцията). Това само по себе си доказва, че насрочването на предсрочни избори винаги трябва да премине през изчерпване на възможностите по съставяне на служебно правителство, включително през несъгласието на всяко едно лице от списъка, спрямо което трябва да има валидно възлагане на проучвателен мандат. Вместо да търси начини за ускоряване на процедурата и конкретизиране на задълженията на участващите в нея субекти, законодателят я усложнява, създава редица възможности за прикриване на отговорност. Освен това, разписаната процедура не гарантира резултат, изразяващ се в назначаване на служебно правителство. Противоконституционното проявление на тази ситуация се изразява в погазването на демократичното начало, на разделението на властите, на правовата държава и на политическия плурализъм.
Отнемане на правомощията на президента да определя състава на служебното правителство 
В конституционната практика нееднократно е отбелязвано, че правното положение на президента в държавното управление изключва възможността той да бъде титуляр, на която и да е власт, в т.ч. и изпълнителната власт (Решение № 6 от 2012 г. по к.д. № 3/2012 г.). От тази гледна точка овластяването му да определя и назначава министър-председател и министри в служебен кабинет в моменти на политическа криза е проявление на неговата резервна демократична функция – да бъде политически посредник между титуляра на държавна власт и доказалото невъзможността си да изпълни демократичното си назначение народно представителство. Тази функция е насочена към преодоляване на парламентарната криза, а не към осигуряването на непрекъснатост на властването на парламента (Становище към Решение № 13 от 2024 г. по к. д. № 1/2024 г.).
Кръгът от лицата, които е възможно да бъдат министър-председатели в служебното правителство, включва лица, които са избрани пряко от Народното събрание (чл. 99, ал. 5, изр. 2), което изначално обезсмисля идеята за кабинет, назначаван от държавния глава. Своеобразни са усложненията, които може да разкрият например предсрочното прекратяване на правомощията на членовете на МС и как ще бъдат осъществявани последващите назначения. За да бъде ефективна служебната власт, тя следва да бъде експедитивна. Напротив, новата редакция на чл. 99, ал. 5 затруднява това, като създава един сложен механизъм за реализирането на политическата отговорност на министрите, на които на практика им се отнема качеството да са „служебни“. Служебното правителство, което не се излъчва от НС, а се назначава от държавния глава, не може да е отговорно пред друг, освен пред президента – противното би означавало нарушение на принципа на народния суверенитет (Становище към Решение № 13 от 2024 г. по к. д. № 1/2024 г.). Поради това, когато президентът иска да освободи министър, той трябва първо да поиска от органа, който сам е назначил, т.е от министър-председателя – да му предложи да освободи конкретния министър. Очевидно е, че такъв тип двустепенна политическа отговорност, освен трудна за реализиране, е по начало извън обичайната логика. Отделно от това, служебните министри остават обект на редовните способи за парламентарен контрол посредством въпроси и питания от самото си назначаване за такива, доколкото НС не е прекратило правомощията си. Всичко това на практика затруднява както дейността на цялото правителство, така и възможността неговите членове да носят политическа отговорност пред конкретен конституционен субект.
Неясноти във връзка със съвместяването на длъжността кандидат за министър-председател 
Изчерпателният списък от длъжности, заемани от лицата, които президентът може да определи за служебен министър-председател е твърде разнообразен като статут и функции. Макар всички от тях да са избрани от парламента, някои от тези длъжности са обособени с по-високи изисквания за експертност, за институционална и функционална независимост. Встъпването на тези лица като министър-председатели и дори последващото им оттегляне поради избирането на редовен кабинет вече съществено променя правното им положение по основната им длъжност. Естествено за председателя на Народното събрание, омбудсманът и заместник омбудсмана това не е толкова показателно. Контролните функции обаче, които ще продължат да осъществяват председателите и заместник председателите на Сметната палата, както и управителите и подуправителите на Българската народна банка могат да бъдат поставени под сериозно съмнение, доколкото упражняването им изисква пълно деполитизиране. При все това, тези органи упражняват не само текущ, а и последващ контрол, като негов обект в случая със Сметната палата е и Министерският съвет като първостепенен разпоредител с бюджета с оглед законосъобразното, ефективното, ефикасното и икономичното управление на публичните разходи. При подуправителите на БНБ връзката е по-далечна, но те сами по себе си са самостоятелни органи, които взимат конкретни решения в определени сектори. Назначаването на тези лица за министър-председатели би породило опасения за потенциални конфликти на интереси, както и за безпристрастността и независимостта на тези органи при напускане на длъжността служебен министър-председател. Тези опасения се засилват и от факта, че заемането на поста служебен министър-председател не е ограничено със срок и може да продължи за дълъг период от време. 
На практика няма пречка НС да осъществява политически натиск върху тези лица, като предприема действия по отстраняване от основната им длъжност, особено ако тези лица са в положение на просрочени пълномощия. Така заложеният механизъм позволява спрямо тях да бъдат осъществявани широк набор от средства за политическо въздействие, което ще бъде определящо както със самия им избор на основната им длъжност, така и във възможността за отстраняването от нея. Така предвиденото встъпване на точно определени субекти, които упражняват други публични функции отнема както необходимата независимост на служебния министър-председател, така и независимостта, от която тези лица се нуждаят, за да изпълняват основната си длъжност.
Може да бъде обобщено, че промяната на статуса на служебното правителство отнема установените конституционни гаранции за функциониране на целия режим на парламентарно управление. Посредством правомощията за разпускане на парламента, своевременно определяне на дата на предсрочни избори и назначаване на служебно правителство, президентът осъществяваше лимитирано взаимодействие с титулярите на всяка от властите, като това беше необходимо условие за балансираност и непрекъсваемост в държавното управление. Една част от тези правомощия бяха противоконституционно прехвърлени на други конституционни органи без санкцията на Велико народно събрание. Друга част от тези правомощия просто изчезнаха, като бяха изведени отвъд прякото действие на конституционните норми. 
Със залагането на допълнителни възможности за едно неоправдано отлагане на новите избори, включително като се поставя насрочването им под условието на една процедура без конституционно определен резултат, производната учредителна власт излиза извън конституционно определените ѝ граници, като засяга както принципа на народния суверенитет, така и този за разделението на властите, което в крайна сметка променя балансите, от които се нуждае парламентарната демокрация. По този начин промените отменят механизмите за носене на политическа отговорност при формирането и функционирането на органите на държавно управление и отиват отвъд съдържателните ограничения по смисъла на чл. 153 и чл. 158, т. 3 (Решение № 3 от 2003 г. по к. д. № 22/2002 г.).
Ето защо поддържам, че конституционните промени в чл. 99, ал. 5, включително и отмяната на израза „разпуска Народното събрание“ в чл. 102, ал. 3, т. 3, така както са въведени с § 7 и 8 от ЗИД на Конституцията са в противоречие с чл. 4, ал. 1, чл. 8 чл. 158, т. 3 във връзка с чл. 153 от Конституцията.
УВАЖАЕМИ КОНСТИТУЦИОННИ СЪДИИ,
По изложените съображения се обръщам към Вас с искане да обявите за противоконституционни промените в чл. 64, ал. 2, 3 и 4; чл. 65, ал. 1, изр. второ; чл. 99, ал. 5 и чл. 102, ал. 3, т. 3, въведени с § 2, 3, 7 и 8 на Закона за изменение и допълнение на Конституцията на Република България (ДВ, бр. 106 от 22.12.2023 г.) поради противоречие с чл. 4, ал. 1, чл. 8, чл. 153 и чл. 158, т. 3 и 4 от Конституцията.
 
РУМЕН РАДЕВ
ПРЕЗИДЕНТ НА РЕПУБЛИКА БЪЛГАРИЯ
 
 
 
 
 
/МТК/

Title Аржентинският президент Милей заложи на прагматизма в първия си разговор с китайския президент:
Миналата година тогавашният кандидат за президент на Аржентина Хавиер Милей обяви, че страната му няма да „прави сделки с комунистите“ в Китай или Бразилия и нарече техните лидери „убийци“ и „крадци“ в опит да се възползва от популистката енергия на Доналд Тръмп и други световни икони на крайната десница, за да създаде печелившо политическо послание.
Вчера обаче на срещата на върха на Г-20 в Рио де Жанейро президентът Милей се ръкува с китайския президент Си Цзинпин и обеща да засили търговията с азиатската търговска сила ден след като неговият министър на икономиката подписа предварително споразумение за износ на аржентински природен газ за Бразилия.
Милей дори се съгласи да подкрепи съвместна декларация, одобрена от световните лидери късно вечерта в понеделник, въпреки предишните си опити да попречи на доброто представяне на домакина на Г-20 Бразилия, чийто ляв президент Луиз Инасио Лула да Силва той дори веднъж нарече „корумпиран комунист“.
Заключителните моменти на срещата на върха разкриха по-прагматичната страна на Милей, което беше изненадващо, след като президентът бунтар се опитваше да подкопае най-различни международни инициативи, като изтегли аржентинските преговарящи от климатичната среща на върха на ООН, като гласува единствено „против“ две резолюции на ООН – една в подкрепа на правата на коренното население, а друга за прекратяване на насилието срещу жените. Прагматичната страна на Милей внесе смут в преговорите на срещата на върха на Г-20.
Аржентина също така рязко промени външната си политика в съответствие със съюзниците си от твърдата десница в Италия, чийто премиер Джорджа Мелони пристигна в Буенос Айрес вчера на официална визита, както със съюзниците си от твърдата десница в Израел.
Андреа Тененти, говорител на мироопазващата мисия на ООН на южната граница на Ливан, вчера заяви пред репортери в Женева, че Аржентина е решила да изтегли миротворците си от силите на ЮНИФИЛ. Той не посочи причина за това, но Израел многократно е отправял искания миротворците да напуснат района, след като неговите въоръжени сили на 1 октомври нахлуха в Южен Ливан. Въпреки израелските атаки срещу миротворците ЮНИФИЛ се зарече да отстоява позициите си и нито една друга от участващите в мисията 47 страни не е изтеглила силите си.
През последните няколко дни аржентинската съпротива срещу съвместното комюнике от срещата на Г-20 се е съсредоточавала върху клаузите, свързани с данъчното облагане на свръхбогатите и разпоредбите за онлайн речта, казаха дипломати. Аржентинските делегати също така се опитвали да блокират препратки в текста относно равенството между половете и споменавания на програмата на ООН за устойчиво развитие до 2030 г., която Милей нарече социалистическа.
Критици в Рио нарекоха аржентинския президент саботьор. Поддръжници у дома приветстваха Милей като лидер на „новия световен безпорядък“. Току що приключил посещение в имението на Тръмп "Мар а Лаго" във Флорида, където отправи гневни тиради срещу социализма и бе в близък контакт с новоизбрания президент и с милиардера Илон Мъск, Милей първоначално изглеждаше, че не се впечатлява от подобни опасения в Рио.
Канцеларията на аржентинския президент публикува изявление с рязък тон, в което бяха цитирани възраженията му срещу декларацията от Г-20. Президентът обаче в крайна сметка се подписа под нея в резултат на огромен международен натиск.
„Аржентина не е велика сила и тя е в много трудна икономическа ситуация“, каза Роберто Гулар Менезес, професор по международни отношения в Бразилския университет. Този натиск е бил „достатъчно силен, за да накара Аржентина в крайна сметка да намали опозицията си“, добави той.
По време на първата среща на Милей със Си вчера лидерите са обсъдили „настоящите търговски и финансови отношения“ между двете страни и „желанието си да продължат да разглеждат нови възможности за тяхното разширяване и подобряване“, се казва в изявление на канцеларията на аржентинския президент, към което бе приложена и снимка, на която се вижда как двамата президенти се ръкуват сърдечно. В изявлението се добавя, че двамата лидери са разменили покани за посещение.
На фона на силната зависимост на Аржентина от Китай като пазар за нейната соя и други култури сърдечният тон ясно показа, че изпадналата в криза южноамериканска страна няма желание отношенията с нейния втори по големина търговски партньор и критично важен източник на финансиране да се влошат допълнително.
В изявление от китайското министерство на външните работи се казва, че Си е изразил признателност за готовността на Милей „да продължи да задълбочава двустранното съдействие“.
Китай поддържа стратегически активи в Аржентина, включително дялове в литиеви мини и космическа станция в Патагония. По-рано тази година бившият министър на външните работи Диана Мондино, която Милей неотдавна уволни, бе начело на делегация, която беше на успешна визита в Китай за подобряване на отношенията, които се обтегнаха заради цветущите обиди на аржентинския президент. („Бихте ли търгували с убиец?“, попита той на предизборна проява миналия август, по време на която обвини Китай, че убива дисиденти.)
След посещението на Мондино Пекин през юни възобнови сделка за обмен на валута на стойност милиарди долари, която попълни изчерпаните резерви на Аржентина.
В понеделник, докато преговорите по проекта на декларацията на Г-20 ставаха все по-напрегнати, аржентинският министър на икономиката Луис Капуто и бразилският министър на енергетиката Алешандри Силвейра подписаха меморандум за разбирателство, който осигури нов и важен източник на доходи за изпитващата недостиг Аржентина.
Споразумението да се работи за доставката на 30 милиона кубични метра природен газ за Бразилия от огромното аржентинско петролно и газово находище „Вака Муерта“ в Патагония през следващите пет години „може да е помогнало“ на Милей да подпише съвместното изявление от Г-20, посочи Силвейра пред репортери.
То обаче не направи нищо, за да затопли хладните отношения между лидерите на двете най-големи южноамерикански икономики, които имат противоположни възгледи относно климатичните промени, социални въпроси и ролята на правителствата.
Поредица от официални снимки, публикувани на първите страници на местни вестници вчера, показват как Лула и други правителствени лидери се ръкуват приятелски в рязък контраст с фотосесията на бразилския лидер с Милей – двамата мъже са застанали сковано далеч един от друг, въпреки че протоколът изисква да се ръкуват и изглеждат сякаш биха предпочели да са на което и да било друго място в света.
Някои наблюдатели се опасяват, че изборната победа на Тръмп е окуражила още повече Милей и крайнодесни политически фигури да се откажат от ангажиментите към ООН и амбициозните многостранни споразумения по въпроси като климатичните промени.
„Милей вече е възприел позицията да подкрепя Тръмп, смятайки, че Г-20 може да бъде изпразнена от съдържание чрез бъдещите действия на президента Тръмп“, каза експертът по международни отношения Менезес. Той обаче предупреди, че „обвързването на външната политика на Аржентина с това кой ще е бъдещият президент на САЩ“, носи рискове.
„Аржентина се поставя в позиция на международна изолация“, посочи Менезес.
И наистина на традиционната семейна снимка от срещата на Г-20 – заснета за втори път вчера, защото американският президент Джо Байдън и канадският премиер Джъстин Трюдо не се появиха навреме за първата – Милей бе единственият лидер, който липсваше. А трети опит за колективна снимка нямаше. (БТА)
(Превод от английски език: Владимир Арангелов)
/ГГ/

Title Професионалният футбол не успява да приложи необходимите стандарти за безопасност, сочи проучване:
Професионалният футбол не успява да приложи необходимите стандарти за безопасност и по този начин нарушава правните рамки както на европейско, така и на световно ниво, се казва в доклад, публикуван днес.
Изследването на университета в белгийския град Льовен е поръчан от Синдиката на професионалните футболисти ФИФПро. Той ще бъде представен като доказателство към съвместната жалба, подадена до европейските антитръстови регулатори срещу ФИФА от ФИФПро Европа, Европейските лиги и Ла Лига.
Елитните лиги обвиниха Световната футболна централа в злоупотреба с въздействието на разширяващия се футболен календар върху благосъстоянието на играчите, включително решенията за разширяване на формата на Световно клубно първенство догодина, пише "Ройтерс".
Изследването разглежда изискванията за работа и ресурсите в професионалния футбол, по-специално стресовите фактори на среда с висок риск, и изследва правните задължения относно стандартите за здраве и безопасност.
"Докладът потвърждава, че стандартите за безопасност и здраве на работното место, както са определени от европейските и международните закони, са напълно приложими за професионалната футболна индустрия", каза Франк Хендрик, директор на Института по трудово право към Университета в Льовен.
"Признати като работници съгласно националното, европейското и международното трудово право, професионалните футболисти имат право на същите принципи като другите работници. Въпреки че футболният сектор се нуждае от персонализиран подход, спецификите на работата или доходите на работника не могат да бъдат основание за отричане на стандартите", добави той.
Съвместната жалба срещу ФИФА, подадена в Брюксел на 14 октомври, твърди, че налагането на решения от ФИФА относно международния календар е злоупотреба и нарушава законите на Европейския съюз.
ФИФПро твърди, че изисквания като брой мачове, международни пътувания, късно нощно пътуване и липса на сън, както и огромните натоварвания по време на турнири, не са взети под внимание при изготвянето на програмите и форматите на състезанията.
Предстоящото Световно клубно първенство е една от най-големите ябълки на раздора. Той се увеличи от 7 на 32 клуба и оставя малко време за почивка на играчите между техните сезони в първенствата и може да попречи на традиционните предсезонни обиколки на клубовете, които са предназначени да разширят фенската си маса по света.
Изследването ще послужи и като доказателство в отделно съдебно дело срещу ФИФА, заведено от Асоциацията на професионалните футболисти на Англия, от Националния съюз на професионалните футболисти на Франция и италианската футболна асоциация.
/ИК/

Title Устната песенна традиция в Божията църква в България ще е във фокуса на лекция в ИЕФЕМ – БАН:
Лекция на тема „Устната песенна традиция в Българската Божия църква: поява, развитие и реконструкция“ ще се проведе в Института за етнология и фолклористика с Етнографски музей при Българската академия на науките (ИЕФЕМ-БАН). Събитието ще е на 26 ноември, съобщават организаторите.
Лектори ще са гл. ас. д-р Галина Луканова (ИЕФЕМ – БАН) и доц. д-р Михаил Луканов (Институт за изследване на изкуствата – БАН).
„Българската Божия църква е особено самобитно явление в контекста на евангелското движение у нас. Обособила се след 1928 г., тя скъсва рязко с останалите протестантски общности, отказвайки се от всякаква администрация, официална регистрация, регулация на дейностите си и поддържане на църковен архив. През следващите десетилетия това рефлектира дълбоко върху музикалните ѝ практики – богослужебните песни, преведени, издадени и изпълнявани от другите протестанти, са изоставени и на тяхно място израства коренно различно и изцяло устно химнотворчество, осмисляно от своите носители като „боговнушено“ и „народностно“ , посочват от ИЕФЕМ-БАН. По думите им някои от музикалните характеристики на общността включват едногласно пеене в унисон без съпровод, отсъствие на музикални инструменти в богослужебното пеене, отказ от фиксиране на мелодиите чрез нотен запис.
Изучаването на тези процеси разкрива перспективи към слабо изследвани, но съществени процеси в българската култура, допълват от института.
/ ГН
/ТС/

Title Общините Николаево и Гурково учредиха Местна инициативна рибарска група:
Общините Николаево и Гурково учредиха Местна инициативна рибарска група, съобщиха за БТА от администрацията в Николаево. По време на учредяването кметовете Константин Костов и Кънчо Папазов пожелаха подкрепа, инициативи за облагородяване на региона и поддържане на икономически и социален просперитет с добавяне на стойност към продуктите от риболова.
Костов и Папазов са членове на избрания петчленен управителен съвет, който ще бъде председателстван от кмета на община Николаево. В управителния съвет са и Тачо Пашов, управител на „Тунджа – 73“ ЕООД, Марияна Колева, председател на Народно читалище „Зорница 1928“ в село Нова Махала и Петър Симеонов, био производител от Гурково.
Учредяването започна след заключителна конференция, обобщаваща резултатите от заложените разяснителни срещи със заинтересованите страни за информиране, консултиране и изготвяне на Стратегия за водено от общностите местно развитие (СВОМР) на територията на двете общини, семинари и обучения на местни лидери.
Учредяването на сдружението в обществена полза е във връзка с изпълнение на дейности по проект по оперативна програма за Морско дело, рибарство и аквакултури 2021-2027 г. по процедура № BG14MFPR001-3.001 „Изграждане на капацитет и подготвителни действия в подкрепа на разработването и бъдещето изпълнение на стратегиите за Водено от общностите местно развитие“ и сключен договор между Министерството на земеделието и Община Николаево. Чрез участието в програмата се очаква да бъдат предоставени възможности за реализация на проекти в подкрепа на местните общности, занимаващи се с рибарство и производство на аквакултури, повишаване на качеството на живот в рибарската област Николаево-Гурково, поддържане на заетостта, създаване на нови работни места и др. 
/РИ/

Title ОА Русе: В петък се предвижда да се асфалтира 400-метровата отсечка от българския участък на Дунав мост, която е в ремонт:
До утре се очаква да приключат дейностите по полагането на хидроизолацията в ремонтиращия се българския участък на Дунав мост при Русе, това обяви областният управител Драгомир Драганов след поредната инспекция на място по-рано днес. Участъкът, който е дължина от малко над 400 метра, се предвижда да бъде асфалтиран в петък. След това предстои да се монтират дилатационните фуги, предпазната ограда, по-известна като мантинела и пешеходния парапет. В момента е в ход и поставянето на реновираните стълбовете за осветление, като от общо 12 демонтирани, 10 вече са монтирани обратно и окабелени. През следващите дни се предвижда запълване на образувалите се дупки и пропадания в другата лента, където към момента се осъществява изцяло движението на всички автомобили. 
Колкото до ремонта на дилатационните фуги в румънския участък на съоръжението, той се извършва по график. Очакванията са ремонтните дейности там да приключат в началото на декември. 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Кремъл заяви, че е "абсурдно" да се предполага, че Русия има нещо общо с повредата на телекомуникационни кабели в Балтийско море:
Русия отхвърли като "абсурдно" всяко предположение, че е замесена в повредата, нанесена през уикенда на два подводни оптични телекомуникационни кабела за пренос на данни в Балтийско море, предаде Ройтерс.
Вчера правителствата на голяма част от европейските държави обвиниха Русия в ескалиране на хибридните атаки срещу западните съюзници на Украйна, дни след като два телекомуникационни кабела - единият, минаващ между Финландия и Германия, а другият - между Швеция и Литва, бяха прекъснати. 
Европейските лидери не стигнаха до там да обвинят директно Москва в унищожаването на кабелите, но Германия, Полша и други заявиха, че вероятно става дума за саботаж.
"Съвсем абсурдно е да продължавате да обвинявате Русия за всичко без никаква причина", заяви говорителят на Кремъл Дмитрий Песков на редовен брифинг по-рано днес, след като бе запитан за случилото се. "Вероятно е смешно на фона на липсата на каквато и да е било реакция на саботажните действия на Украйна в Балтийско море", каза той, визирайки експлозиите, свързани с газопроводите "Северен поток" 1 и 2 през септември 2022 г., за които Москва обвинява Киев и западните държави.
При инцидента през уикенда единият телекомуникационен кабел излезе извън строя в неделя сутрин, а другият - по-малко от 24 часа по-късно, в понеделник. Нарушенията в работата им се случиха в изключителната икономическа зона на Швеция и днес шведската прокуратура започна предварително разследване по подозрения за възможен саботаж, отбелязва Ройтерс.
Вчера шведският министър на гражданската защита Карл-Оскар Болин заяви пред Ройтерс, че въоръжените сили и бреговата охрана на страната са засекли движение на кораби, което съответства на прекъсването на двата телекомуникационни кабела.
Шведските военноморски сили помагат на полицията и прокуратурата в разследването, заяви по-рано днес говорител на шведските военни. Те са изпратили кораби на по-южния от двата обекта, за да заснемат и документират операцията, която вероятно ще отнеме няколко дни, добави той.
 
 
 
 
 
/ГГ/

Title Научноизследователският кораб "Св. св. Кирил и Методий" отплава от Картахена:
Научноизследователският кораб "Св. св. Кирил и Методий" (НИК 421) отплава от испанския пристанищен град Картахена,  премина на траверс на нос Европа и започна преминаването си през пролива Гибралтар при прехода си към Мар дел Плата,  Аржентина, съобщиха от Висшето военноморско училище (ВВМУ) "Н. Й. Вапцаров" на страницата си във Фейсбук.
В Картахена НИК 421 зареди пресни провизии и попълни запасите с гориво-смазочни материали и вода, необходими за презокеанския преход на кораба. 
В испанския пристанищен град приключи краткосрочната практика на курсантите от състава на ВВМУ. На борда на НИК 421 се проведе обучение на 23-ма курсанти от ВВМУ "Н. Й. Вапцаров". 20 младежи, от които двама румънци, пътуваха до Картахена и след това се завърнаха във Варна. Други четирима курсанти ще останат на кораба по време на цялото пътуване, каза пред БТА началникът на ВВМУ Калин Калинов.
Научноизследователският кораб "Св. св. Кирил и Методий" е част от 33-тата антарктическа експедиция.  Той отплава от Варна на 7 ноември и след 10-дневен преход стигна до първото пристанище от маршрута си – Картахена, Испания.  /ТС
/ХТ/

Title Втора „Коледна работилничка“ ще бъде организирана на 23 ноември в Българското училище в Сао Пауло:
Втора творческа среща, част от инициативата „Коледни работилнички“, ще бъде организирана на 23 ноември (събота) в Българското училище в Сао Пауло, Бразилия. Това съобщи за рубриката „БГ Свят“ на БТА училищният ръководител Михаил Кръстанов.
По време на заниманието учениците ще имат възможност да изработят свещници във форма на коледни венци от борови клонки, с които да украсят домовете си и класните стаи.
„Идеята за тези свещници се появи, докато миналата събота сортирахме и подреждахме наличните материали за работилниците. Допълнихме с каквото бе необходимо за изработката на коледните проекти и в тази събота част от възпитаниците на училището ще се заемат с изработката“, разказа Кръстанов и допълни, че творческите занятия се организират в училището след редовните часове по български език и литература.
Както БТА по-рано писа, стартът на тазгодишните „Коледни работилнички“ бе даден на 16 ноември (събота), когато ученици и преподаватели украсиха учебните помещения и декорираха коледна елха.
Коледните работилници в училището ще продължат до 15 декември, когато е планирана финалната празнична инициатива – тържествен обяд с българската общност от Сао Пауло и околността.
Българското училище в Сао Пауло е първото българско училище в Бразилия и до момента – единственото българско образователно средище на територията на Южна Америка. То е основано на 3 март 2009 г. с първоначалната идея да предлага курс по български език и възможност за обучение на българи от различни емигрантски вълни, както и на деца от смесени бракове от всички щати на Бразилия и цяла Южна Америка.
Към настоящия момент в училището се обучават ученици от предучилищна група до 12. клас, на които се преподават български език и литература, история и география на България по адаптирани учебни програми на българското Министерство на образованието и науката. 
През месец май 2024 г. Българското училище в Сао Пауло отбеляза 15 години от основаването си с тържествен концерт, по време на който възпитаници на училището представиха в литературно-музикална програма своите знания и артистични заложби. 
/ИКВ/

Title Пловдивската полиция се включи в обучение на ученици по темата за пътната безопасност:
Представители на полицията в Пловдив се включиха в поредно обучение на учениците в града по темата за пътната безопасност. Инициативата се реализира съвместно с министерствата на образованието и науката и на вътрешните работи. Служители от сектор „Пътна полиция“ и многократният шампион на България по автомобилен спорт Илия Царски гостуваха днес на ученици от Средно училище (СУ) „Цар Симеон Велики“ в Пловдив. Превантивната кампания под мотото „Аз ще бъда отговорен шофьор“ е насочена към младите бъдещи шофьори и цели да допринесе за безопасното им поведение като участници в движението. 
“Това е четвъртият ден от обучителния семинар на ученици от 11 и 12 клас под мотото „Аз ще бъда отговорен шофьор“. Стартирахме в София и гостувахме във Велико Търново и Пазарджик. До момента интересът от учениците е изключително голям. С моя екип сме заложили на няколко точки, които са именно причините за катастрофите. Нашата цел, говорейки с учениците и показвайки на практика с обучителните автомобили е да покажем причините за катастрофите - високата скорост, липсата на опит и съобразяването с атмосферните условия и пътната обстановка. До момента мисля, че тази кампания ще даде едно ново начало на учениците в България и на младите бъдещи шофьори да бъдат най-вече отговорни на пътя”, коментира пред журналисти Илия Царски. 
В първата част на семинара зрелостниците бяха запознати с основните правила при шофиране, свързана с позицията и начина на захващане на волана, познаването на различните видове пътни настилки, възможностите за реагиране при хлъзгав или мокър път и др. След това Илия Царски демонстрира на учениците техниката “дрифт” със специализиран състезателен автомобил, като на зрелостниците беше обяснено, че подобно шофиране трябва да се осъществява единствено на регламентираните за това места. 
/ТНП/

Title "Софарма" АД отчита спад в продажбите през октомври от 8 на сто на годишна база:
"Софарма" АД отчита спад в продажбите през октомври от 8 на сто спрямо същия месец на предходната година, в т.ч. 2 процента спад на продажбите на вътрешен пазар и 10 на сто на продажбите за износ. Съобщението на дружеството е публикувано на интернет страницата на Българската фондова борса (БФБ). 
За периода от началото на 2024 година "Софарма" АД реализира спад в продажбите в размер на 8 на сто, в т.ч. 4 процента ръст на продажбите на вътрешен пазар и 14 на сто спад на продажбите за износ.
"Софарма" произвежда активни субстанции и лекарствени продукти, както и извършва дейности, свързани с проучване, разработване и внедряване в сферата на фитохимията, химията и фармацията, предоставя производствени и други свързани услуги.
На интернет страницата на БФБ е публикувано и съобщение от базирания в Казанлък производител на хидравлични системи "М+С Хидравлик" АД. Дружеството обявява продажби за октомври в размер на 12 236 000 лева и с натрупване от началото на годината в размер на 114 648 000 лева.
"М+С Хидравлик" АД обявява прогноза за приходите от продажби през ноември в размер на 10 548 000 лева и 125 196 000 лева с натрупване от началото на годината.
/ВЙ/

Title Районна прокуратура – Стара Загора привлече като обвиняем и задържа казахстанец за подпомагане на граждани на Египет и Сирия да преминат незаконно през страната:
Районна прокуратура-Стара Загора привлече като обвиняем  В.К., на 53 г., гражданин на Казахстан, за това, че на 14.11.2024 г. на автомагистрала „Тракия“, общ. Раднево, обл. Стара Загора, с цел да набави за себе си имотна облага, чрез използване на  автомобил, марка “Фолксваген“, подпомогнал 5 мъже, граждани на Египет и Сирия, да преминат страната в нарушение на закона. Престъплението е квалифицирано по чл.281 ал.2 т.1, т.4 и 5 вр.с ал.1 от Наказателния кодекс.
В.К. пристигнал в България и се установил в хотел, където получил поръчка за превоз на пътници. Предоставен му бил автомобил и посочено къде да отиде и да вземе нелегалните мигранти. На 14.11.2024 г. В.К. достигнал до мястото, което се намирало в област Бургас. Там го чакали петима мъже. На км 221 на автомагистрала „Тракия“, обл. Стара Загора,  полицейски патрул подал сигнал на водача за спиране на автомобила. При извършената проверка в купето на колата били намерени чуждите граждани.
Обвиняемият В.К. е бил задържан за срок до 72 часа с постановление на наблюдаващия прокурор. По искане на Районна прокуратура-Стара Загора  Районен съд-Раднево е взел мярка за неотклонение „задържане под стража“, спрямо него.
 
 
 
/МТК/

Title Три театрални представления ще има на сцената в Централните хали до края на ноември:
Три театрални представления ще има на сцената в Централните хали до края на ноември. Първата семейна постановка „Нещо като Ромео и Жулиета“ е на 24 ноември, когато театрално-танцовата студия „Чекмедже“ ще представи един различен поглед към пиесата на Шекспир, пречупена през погледа на съвременния тийнейджър, разказват от екипа.
Разискват се теми не само свързани с любовта, но и въпроси, които вълнуват децата в тази възраст – кое е истински важното в живота и за какво си струва да се бориш.
На 27 ноември е моноспектакълът на Клара Армандова – „Юдит Клайн“, по текстове на Бертолт Брехт.
„Театралната постановка ни връща в миналото, като предупреждeние за бъдещето. Действието се развива в аристократичен дом, в Берлин, във времето на зараждащия се нацизъм, чиито жестоки пипала разрушават семейството между немец и еврейка. Юдит тръгва към неизвестността, защото чувството й за отговорност задължава сърцето да замълчи“, разказват от артистичния екип. Постановката е на режисьора Георги Новаков, а музикална среда е на Мишо Шишков.
На 28 ноември е „Преподавай трудно". В нови си спектакъл Яна Огнянова влиза в ролята на учителка по английски, както и в кожата на 10 родители - амбициозни, безотговорни, луди, шестима ученици - сред тях зомбирания от видео игри Майкъл Томас, Павел с 43 фобии, фолк певица, опитваща да научи английски, един таксиметров шофьор, един съпруг, който говори само гръцки. Автор и режисьор на представлението е Здрава Каменова.
/ДД
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Общински съветници от ПП-ДБ („Спаси София“) представиха насоки за проектирането на улици и градска среда в столицата:
This is a modal window.
Beginning of dialog window. Escape will cancel and close the window.
End of dialog window.
Общински съветници от групата на „Продължаваме Промяната – Демократична България“ („Спаси София“) представиха насоки за проектиране на улици и градска среда в София. На пресконференция в Столичната община общинските съветници Андрей Зографски и Стефан Спасов представиха пет основни насоки. 
По думите на Зографски желанието им да представят тези насоки за планиране, проектиране и ремонт да уличната мрежа са във връзка със случващото се на ул. "Опълченска". Като резултат на всички идентифицирани грешки в този процес, ние и експертите изработихме насоки, които да решават най-важните проблеми още на чертежната дъска, за да не се налага хората да протестират, добави общинският съветник.  
Нуждата от такива стандарти е голяма, каза Зографски и добави, че нивото на проектиране на градската среда е от 60-те години на миналия век - имаме едни огромни улици и булеварди, които са само за автомобилите и не включват никакви мерки за пътната безопасност, особено за най-уязвимите в движението - пешеходците. Старите грешки за милиони левове трябва да спрем да ги прилагаме, заяви той. 
Приоритет номер едно е пътната безопасност при пространствените решения за града, посочи Зографски. Ние сме решени да променим това, каквото и да ни коства, добави той. Общинският съветник обясни, че става въпрос за оформяне на пешеходните пресичания. Пешеходните пътеки трябва да бъдат не само ясно обозначени, но и придружени с инфраструктурни мерки, които намаляват скоростта и показват предимството на пешеходците. 
Стефан Спасов обясни, че представянето на тези насоки се отнася до всички проектанти и хора от администрацията на Столичната община, за да могат те да прилагат най-съвременните мерки. Отправяме препоръки да се използва оптимално градското пространство, един шофьор да има необходимото място - не повече, не по-малко, добави Спасов. 
Други мерки, които общинските съветници представиха, бяха свързани с градското озеленяване. По думите им темата е съществена и хората очакват озеленяването да се подобрява. Всички елементи от уличния профил се определят спрямо съществуващите дървета, като се цели максималното им запазване, уточниха общинските съветници. Друг важен приоритет за безопасността на града е осветлението, категорични бяха общинските съветници. Те дадоха насока пешеходните пътеки и велосипедните пресичания да бъдат осветени с цвят или нюанс, различен от стандартния за пътния участък.
Визуално чистата градска среда е друга част от представените насоки. Общинските съветници посочиха, че разположението на градското обзавеждане като пейки, контейнери и кошчета за отпадъци също е важно за подобряването на градската среда и безопасността на пешеходците. При бъдещи ремонти да бъдат предвидени подземни контейнери, а в кварталите да има обозначени клетки за контейнери, препоръча Спасов.
/РИ/

Title Агентът на Хвича Кварацхелия проучва намеренията на Барселона да привлече грузинеца през следващото лято:
Звездата на Наполи и грузинския национален отбор Хвича Кварацхелия продължава преговорите с италианския си клуб за удължаване на договора му, но засега без резултат, а Барселона е сред основните кандидати за подписа на футболиста.
Агентът на Кварацхелия Мамука Джугели от известно време е в контакт с каталунския гранд, твърди Gazzetta dello Sport, за да провери дали испанският клуб ще бъде готов за директни преговори през следващото лято.
Наполи предлага на грузинеца петгодишен договор за около 5 милиона евро на сезон, а настоящото му възнаграждение възлиза на 1.2 милиона евро. Това е границата, на която представителите на футболиста държат, но нямат намерение да се съгласяват на споразумение, ако клубът от Неапол настоява да включи освобождаваща клауза от 130 милиона евро.
Ако в крайна сметка не се стигне до подновяване на договора на Хвича Кварацхелия, той ще бъде продаден през лятото, а агентът му се стреми да бъде подготвен за ситуацията на трансферния пазар.
/КМ/

Title Фолклорна група „Роса” в Атланта ще пресъздаде обичая „коледуване“:
Фолклорна група „Роса” в Атланта, САЩ, ще пресъздаде обичая „коледуване“, съобщиха в своята страница във Фейсбук от формацията.
„Коледарите ще благословят дома Ви и ще пожелаят здраве, благополучие и разбирателство за цялата година. Нека всички желаещи, които биха искали да бъдат част от този обичай и да посрещнат коледарите в дома си, да напишат своето име, фамилия и телефон на лични съобщения във Фейсбук или на имейла на групата – bggrouprosa@gmail.com, не по-късно от 5 декември 2024 година. Ние ще се свържем с Вас по телефона, за да уточним подробностите“, гласи публиакцията.
От групата добавят, че начинанието е безплатно, но всички дарения са „добре дошли и ще бъдат предоставени за изграждане на Български културен център в Атланта“.
В сайта на формацията, която действа към Българо-американска културна асоциация „Роса” – Атланта, е посочено, че с идеята за български културен център в Атланта, Асоциацията се стреми да създаде български кът, където желаещите в щата Джорджия в САЩ ще могат да се докоснат до богатството на българския фолклор, култура и традиции и ще бъдат създадени условия за съхранение и популяризиране на българските национални обичаи, творчество и история за поколения напред.
Група „Роса” е създадена от ентусиасти през 2010 г. Целта е да се запазят и развият българската култура и традиции в САЩ. През първите две години се преподават само автентични български народни танци. От януари 2013 г. с помощта на хореографа Веселин Василев групата разширява дейността си с хореографии на танци от различни български фолклорни области и започва да се изявява на различни събития и поводи.
В сайта на формацията пише още, че от 2013 година към групата е създаден и женски хор, ръководен от Диляна Славова. А през 2015 година Нора Павлова-Александрова създава и младежка танцова група „Роса“.
Сред дейностите, които организира Българо-американската културна асоциация „Роса” – Атланта, са работилнички за мартенички (от 2018 г.) и работилнички за „Писани яйца” (за втора година). От 2015 година насам от Асоциацията отбелязват и пресъздават обичаите „лазаруване” и „коледуване”. Фолклорната група участва също така от 2015 година на един от най-големите интернационални фестивали в Атланта – „Dogwood Festival”, сподели по-рано за рубриката „БГ Свят” на БТА Диляна Славова, президент и музикален директор на Българо-американската културна асоциация „Роса”.
/ЙК/

Title Открит урок на тема „Летен планински туризъм в България“ ще бъде организиран от Българското училище в Сао Пауло на 21 ноември:
Българското училище в Сао Пауло, Бразилия, организира онлайн открит урок по география, който ще се състои на 21 ноември 2024 г. (четвъртък). Занятието ще бъде организирано в онлайн формат, за да даде възможност на всички възпитаници на училището, живеещи в различни населени места, да участват. Това сподели за рубриката „БГ Свят“ на БТА училищният ръководител Михаил Кръстанов.
Виртуалният урок ще започне в 19:00 ч. местно време и е изцяло фокусиран върху географията на България, като ще бъде представена темата „Летен планински туризъм в България“. 
Както БТА по-рано писа, това е поредният открит урок по българска история или география на България, който ръководството и преподавателите организират за своите възпитаници. 
Българското училище в Сао Пауло е първото българско училище в Бразилия и до момента – единственото българско образователно средище на територията на Южна Америка. То е основано на 3 март 2009 г. с първоначалната идея да предлага курс по български език и възможност за обучение на българи от различни емигрантски вълни, както и на деца от смесени бракове от всички щати на Бразилия и цяла Южна Америка.
Към настоящия момент в училището се обучават ученици от предучилищна група до 12. клас, на които се преподават български език и литература, история и география на България по адаптирани учебни програми на българското Министерство на образованието и науката. 
През месец май 2024 г. Българското училище в Сао Пауло отбеляза 15 години от основаването си с тържествен концерт, по време на който възпитаници на училището представиха в литературно-музикална програма своите знания и артистични заложби. 
/ИКВ/

Title ОБНОВЕНА И при четвъртия път депутатите не избраха председател на Народното събрание:
И при четвъртия опит 51-вият парламент не избра председател. На балотаж отидоха Рая Назарян от ГЕРБ-СДС и Силви Кирилов от "Има такъв народ". 
Рая Назарян подкрепиха 69 депутати, 130 бяха против и 38 се въздържаха.  Всички гласове "за" бяха от ГЕРБ-СДС (69). Против гласуваха 20 депутати от ПП-ДБ,  33 народни представители от "Възраждане", 30 от "ДПС-Ново начало", 17 от "Алианс за права  и свободи", 18 от "Има такъв народ" и 12 от МЕЧ. Въздържаха се 17 депутати от ПП-ДБ, 19 от "БСП-Обединена левица" и двама от "Алианс за права и свободи".
Силви Кирилов събра 101 гласа  "за", 54 - "против", 84 - "въздържал се".  "За" гласуваха 17 народни представители от ПП-ДБ, 35  от  "Възраждане", 19 от "Алианс за права и свободи", 18 от "Има такъв народ"  и 12 депутати от МЕЧ. Против бяха от 23 депутати от ГЕРБ-СДС, един депутат от ПП-ДБ и 30 от "ДПС-Ново начало".  Въздържаха се 19 депутати от ПП-ДБ, 46 от ГЕРБ-СДС,  19 от "БСП-Обединена левица".
След вота  председателстващият заседанието Силви Кирилов даде 30 -минутната почивка.
На първия тур "за" номинацията на ГЕРБ-СДС Рая Назарян бяха 69 депутати (ГЕРБ-СДС), 133 - "против" (ПП-ДБ, "Възраждане", "ДПС-Ново начало", "Алианс за права и свободи", "Има такъв народ" и МЕЧ"), а  37 гласуваха с "въздържал се" (ПП-ДБ, "БСП-Обединена левица" и двама от "Алианс за права и свободи").
Силви Кирилов от "Има такъв народ" подкрепиха 67 депутати (ПП-ДБ, "Алианс за права и свободи" , "Има такъв народ" и МЕЧ), 35 бяха "против"("ДПС-Ново начало", четирима от ГЕРБ-СДС, един от ПП-ДБ), а 137 се въздържаха - ГЕРБ-СДС, ПП-ДБ, "Възраждане" и "БСП-Обединена левица".
Наталия Киселова от "БСП-Обединена левица" получи 50 гласа "за"("БСП-Обединена левица", "Алианс за права и свободи", и МЕЧ), 51 - "против"( "ДПС-Ново начало", "Има такъв народ", двама от ГЕРБ-СДС,  двама от ПП-ДБ) 137 депутати се въздържаха - от ГЕРБ-СДС, ПП-ДБ и"Възраждане" .
Петър Петров, номиниран от "Възраждане", събра 47 гласа "за" ("Възраждане" и МЕЧ), 69 народни представители бяха против - ГЕРБ-СДС, ПП-ДБ, "ДПС-Ново начало", "Алианс за права и свободи". Общо 122 се въздържаха - ГЕРБ-СДС, двама от ПП-ДБ, "БСП-Обединена левица", "Алианс за права и свободи" и "Има такъв народ".
На председателски съвет след това беше взето решение депутатите да направят пети опит за избор на председател на 51-вото Народно събрание в петък.  
 
/ВД, ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Триото на Живко Петров започва от Бургас зимното турне, с което представя новия си албум:
Триото на пианиста Живко Петров JP3 ще гостува в Бургас, за да представи най-новия си албум Beyond the Flesh. Концертът е предвиден за 30 ноември в Експозиционен център "Флора", съобщават организаторите от "Арт ателие". 

Албумът Beyond the Flesh включва 12 оригинални композиции нa Живко Петров, създадени за саундтрака на дебютния филм на режисьора Димитър Стоянович "Плът", като само две от пиесите - Mood in the Club и Tell Me Something не биват включени в лентата.

Музиката е записана в студио "Радио Варна" и отразява характерното звучене на JP3, съставен от Живко Петров на пиано, Димитър Семов - барабани и Димитър Карамфилов - бас.

Както БТА писа, при представянето на албума във Варна по-рано тази година Живко Петров коментира, че филмът "Плът" е посветен на значението на плътта като нещо, по което единствено може да се определи как е преминал един човешки живот, а най-значимото послание в него е, че няма нищо страшно, когато душата напусне тялото. В лентата участва голямо съзвездие български актьори, сред които Пламена Гетова, Весела Бабинова, Диляна Попова и Юлиан Вергов. 

След Бургас Живко Петров Трио (JP3) ще посети още Варна на 1 декември, Шумен - на 3 декември, Велико Търново - 4 декември, София - 9 декември и Пловдив на 11 декември.
/ХТ/

Title Община Стара Загора: Предизвикателствата, свързани с управлението на текстилните отпадъци и как да се преодолеят – тема на проекта TEXAD:
Община Стара Загора проведе втора среща със заинтересованите страни във връзка с проекта за кръгови решения за текстилни отпадъци
В град Стара Загора се проведе втора среща на местните заинтересовани страни на тема „Усъвършенстване на кръгови решения за текстилните отпадъци“. Срещата е част от изпълнението на проекта TEXAD по програма Интеррег Европа, който Община Стара Загора реализира. Тя премина успешно с участието на представители на браншови организации, институции и неправителствени организации, които споделиха своята експертност и виждания по въпросите, свързани с текстилните отпадъци.
За участие в проекта и срещата Община Стара Загора покани фирми и институции, чиято дейност има отношение към темата за текстилните отпадъци.
Целта на събитието беше да се представят и обсъдят основните предизвикателства, свързани с управлението на текстилните отпадъци, както и да се направи преглед и анализ на възможните решения за тях. На база на предходната среща със заинтересованите страни, Община Стара Загора и екипът по проекта идентифицираха пет основни предизвикателства, които бяха разгледани и обсъдени по време на срещата.
След анализа и обсъжданията се стигна до извода, че регионът е изправен пред следните предизвикателства:
1. Недостатъчно развитие на законодателството и слаб мониторинг на изпълнението.
2. Увеличаване на информираността и участие на гражданите и бизнеса.
3. Необходимост от изграждане на удобна и достъпна инфраструктура, включваща:
    – Пунктове за събиране на текстилни отпадъци,
    – Контейнери за разделно събиране,
    – Работилници за поправка на облекла или свързани текстилни продукти с цел удължаване на техния живот.
4. Ограничено финансиране.
5. Нисък административен капацитет на местната власт за управление на текстилните отпадъци.
Събитието допринесе за по-доброто разбиране на проблемите и начерта посоки за бъдещи действия в рамките на проекта.
Повече за проекта може да прочетете на: https://www.starazagora.bg/bg/novini/stara-zagora-se-vklyuchva-v-proekt-za-kragovi-resheniya-za-tekstilni-otpadatsi
 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Ердоган: Турция е подготвена за евентуално изтегляне на американските войски от Сирия:
Турция е подготвена, в случай че Съединените щати решат да изтеглят военните си от Северна Сирия, заяви турският президент Реджеп Тайип Ердоган в изказване пред журналисти на връщане от Бразилия, предаде турската държавна телевизия ТРТ Хабер.
Ердоган, който бе в Рио де Жанейро за срещата на лидерите на Г-20, каза, че би искал да повярва на реториката на новоизбрания президент на САЩ Доналд Тръмп за прекратяване на войните. Според турския лидер това е подход, с който САЩ биха могли да създадат нов климат за мирно приключване на конфликтите в региона. 
"Надяваме се, че ще станем свидетели на събития, съответстващи на нашите положителни очаквания, и ще премахнем проблемите по един", каза той.
Във връзка с евентуално изтегляне на американските войски от Сирия от администрацията на Тръмп Ердоган каза, че страната му е подготвена за такъв ход, а националната ѝ сигурност остава неин приоритет.
"Решени сме да направим така, че тероризмът да остане в миналото. Нямаме абсолютно никаква търпимост към организации отвъд нашите граници, които постоянно представляват заплаха за националната сигурност на страната ни", подчерта Ердоган и се закани, че Турция ще продължи борбата с тероризма.
"Ние, Турция, сме готови както за новата ситуация, която ще се създаде в резултат на изтегляне на САЩ от Сирия, така и за настоящата реалност. Националната ни сигурност стои преди всичко и е над всеки въпрос", подчерта той.
Ердоган каза още, че Турция "се опитва да обърне атмосферата в Сирия в полза на региона, като води необходимите разговори с Русия".
/МИД/

Title Таксиметровите шофьори в Монтана не протестираха, но заявиха, че бизнесът им не върви:
Таксиметровите шофьори в Монтана не протестираха днес и не спряха работа по призива на колегите си от страната.
Пред репортер на БТА те споделиха, че не се включват, тъй като големите фирми с повече таксита не участват.
Шофьорите казаха, че бизнесът им в Монтана и региона не върви добре, защото голяма част от хората от този край са в чужбина и големите градове и си идват само за празници.
Повечето шофьори споделят, че изкарват по 20-40 лева на ден, а това е недостатъчно за поддръжка на автомобилите, плащане на данъци и осигуровки и за издръжка на семействата. Те коментираха, че ако застраховката „Гражданска отговорност“ скочи драстично, както искат застрахователите, то повечето от тях ще фалират.
/ТНП/

Title Зам.-министър Сукалински: Хранително-вкусовата промишленост е сред най-важните и стратегически сектори на българската икономика:
Хранително-вкусовата промишленост е сред най-важните и стратегически сектори на българската икономика. Тя осигурява значителен дял от брутния вътрешен продукт на България и играе ключова роля за устойчивото развитие, здравето и качеството на живот на хората. Това заяви заместник – министърът на икономиката и индустрията д-р Давид Сукалински при откриването на форум, посветен на Деня на Хранително-вкусовата промишленост, организиран от Съюза по хранителна промишленост при Федерацията на научно – техническите съюзи (ФТНС).
Заместник- министърът на икономиката поздрави 90-те хиляди работещи в бранша за професионализма и всеотдайността им, които са в основата на устойчивото развитие на този сектор. Той отбеляза важното място, което заемат в развитието на този сектор технологиите от най-нова генерация, които оптимизират производството, правят го по-здравословно и по-екологично, спомагат за пазарната реализация сред информирания и интелигентен избор на съвременните потребители. 
Д-р Сукалински изрази увереност, че хранително-вкусовата промишленост ще продължи устойчивото си развитие с грижа за околната среда и производство на продукти, които носят здраве и радост на хората.
Икономическият заместник - министър връчи наградите – плакет и грамота, на шест от предприятията, отличени в националния конкурс на Съюза по хранителна  промишленост при ФТНС за внедрени нови продукти и технологии през 2024 г. Сред наградените е и държавното дружество „Ел БИ Булгарикум“ за разработката на „Пробиотичен безлактозен айрян“. 
Събитието се проведе под патронажа на министъра на земеделието и храните и в него участва зам.-министърът на земеделието доц. Деян Стратев., представители на браншовите организации в сектора и на бизнеса.
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title За първи път коледната елха в Кюстендил ще е естествена, но не отрязана:
Идеята за украсата на коледната елха в Кюстендил тази година е иновативна, каза за БТА художникът Евгени Серафимов. Той посочи, че в Кюстендил елхата винаги е била естествена, а идеята му дошла преди години, когато дървото се пречупи и бе необходимо да се коригира. Тогава се замислил дали не може на елхата да се добавят и няколко клона, за да не е толкова рехава. Така се родила идеята да се направи метална конструкция с формата на елха, която да бъде покрита с клони от иглолистни дървета.
Серафимов обясни, че коледното дърво на площада в Кюстендил ще има естетична визия, ще е кичесто и богато, а най-хубавото е, че за целта няма да бъде отсечено дърво, което е расло 50-60 години. Той поясни, че клоните, с които ще се покрие металната конструкция, са отрязани при прочистване на дървета и по този начин се получава естествена визия без да е "убито" нито едно дърво.
„Радвам се, че има интерес в национален план към нашата идея и се надявам тя да бъде подхваната и от други общини, защото това нещо се прави за първи път“, каза още Евгени Серафимов. По думите му досега коледните елхи са били естествени, но отрязани или изкуствени пластмасови, а сега Кюстендил ще има естествена, но не отрязана коледна елха.
„По този начин Кюстендил изпраща една много екологична и артистична идея. Не за първи път ние стоим иновативно на ниво изкуство, на ниво красота и на ниво екология. Аз съм щастлив, че от Общината ми повярваха, защото това е риск - да направиш нещо, което е различно, да направиш нещо различно в град, който е традиционен“, допълни Серафимов.
Той изрази надежда, че кюстендилци ще харесат приказната визия и виенския дух, които ще отговорят на архитектурата, която заобикаля площада в Кюстендил. Според него ще има хора, които ще са недоволни, но това е нормално, защото Кюстендил е консервативен и жителите му се интересуват и имат мнение за това какъв да бъде техният град.
 
 
/БИ/

Title Застъпваме се гласът на всички деца от всички общности в България да бъде чут, каза Георги Богданов на младежкия форум Voice it:
This is a modal window.
Beginning of dialog window. Escape will cancel and close the window.
End of dialog window.
За нас е важно да се борим за правата на всички деца в България. Ние се застъпваме за това да бъде чут гласът на всички деца от всички общности в България, каза Георги Богданов, председател на Националната мрежа за децата при откриването на десетото издание на младежкия форум Voice it в София. Той припомни, че организацията се застъпва затова да има детска болница в страната и е работила по закона за образованието. 
Хигиената в училище, спортът, здравословната храна и климата и околната среда са сред основните теми на тазгодишното издание на форума Voice it. Той е посветен на Световния ден на детето – 20 ноември, на който е приета Конвенцията за правата на детето на ООН.
Георги Богданов съобщи, че днес са наградени 35 граждански активисти, които работят за правата за човека.
Кристина де Бройн, представител на UNICEF в България призова децата и младежите, присъстващи на форума, да споделят идеите си, за да могат ресорните министерства да ги чуят и да ги използват.
По време на дискусиите младежи от "Мегафон“ обсъдиха проблема с чистотата на тоалетните в училищата заедно с доцент Михаил Стефанов и Яна Алексиева - изпълнителен директор на асоциация "Родители“. Те стигнаха до заключението, че този проблем не е нов, а отдавна присъстващ в училищата. Като решение за него беше предложено да бъдат отпуснати допълнителни средства за повече хигиенисти.
През 2013 година попитахме децата кой е най-големият проблем в училище, 75 % от тях посочиха тоалетните, съобщи Михаил Стефанов по време на форума. Тогава решихме, че ще проведем кампания за този проблем, каза той. 
Младежкият форум Voice it се организира от мрежа "Мегафон" към Национална мрежа за децата (НМД), с подкрепата на Лидл България, като тази година е под наслов "Здрави в училище". В залата присъстваха над 250 ученици от страната, политици, държавни експерти, учители и директори. Гости на събитието бяха Петър Младенов зам.-министър на младежта и спорта, доц. Д-р Ангел Кунчев – главен държавен здравен инспектор, народният представител Йорданка Фандъкова, доц. д-р Михаил Околийски от Националния център по обществено здраве и анализи, Екатерина Йосифова, член на УС на фондация "За храната“. Тази година форумът съвпада с 35-та годишнина от приемането на Конвенцията на ООН за правата на детето.
/ТТ/

Title Спектакълът „Някой ще дойде“ анализира болката и старостта – в Народния театър:
Спектакълът „Някой ще дойде“ анализира болката и старостта – нещата, които нараняват, но и придават вкус на всекидневието. Това разказват от Народния театър по повод предстоящата премиера на една от най-популярните пиеси на Нобеловия лауреат Юн Фосе. 
Режисьор е Катя Петрова. Участват актьорите Веселин Мезеклиев, Елена Димитрова и Кире Гьоревски.
Мъж и жена опитват да се скрият от външния свят в отдалечена къща сред фиордите. Но и там не намират покой – дълбоко вкорененият страх, че „някой ще дойде“, поражда голямо напрежение. Сексуално привличане и ревност се смесват с усещане за заплаха от реалността, от която не може да се избяга.
„Пиесата е образец на поетичния стил на Юн Фосе. В наситената със съспенс атмосфера от паузи и повторения се намират нови значения на прости фрази и се разкрива абсурдът на самата идея да се изолираш от всички. Тишината зарежда с чувство за безизходица и ужас, който дебне по един или друг начин всяка любовна двойка, повярвала в рая без ада на другите. При появата на третия човек, който всеки от двамата доизмисля по различен начин, възникват забавни моменти с привкус на черна комедия“, разказват от трупата.
По думите им героите са колкото конкретни, толкова и архетипни: „Подводните теми и смисли са наситени с дълбоко проникване в екзистенциалната природа на съществуванието. Скандинавският пейзаж е действащ елемент, който провокира зрителя да се включи в играта на живота и смъртта“.
Преводач на текста е Стела Джелепова, а драматург е Майя Праматарова. Сценографията и костюмите са на Борис Далчев и Петя Караджова, а мултимедийната среда – на Момчил Алексиев. Композитор на спектакъла е Христо Йоцов, а за звуковия дизайн ще отговаря Светлозар Георгиев.
Първите представления са на 29 и 30 ноември. 
/ДД
/ХТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Испански върховен съд потвърди, че работник в супермаркет е бил незаконно уволнен за това, че е ял крокет:
Испански съд потвърди решение, според което работник в супермаркет е бил незаконно уволнен за това, че е ял крокет, който е щял да бъде изхвърлен, след като не е бил продаден, предаде Асошиейтед прес.
Работникът е бил уволнен през юли 2023 г., след като е изял пържена закуска, предназначена за изхвърляне, след като супермаркетът е бил затворен в този ден.
Върховният съд на област Кастилия-Ла Манча наскоро отхвърли обжалването от страна на веригата супермаркети срещу решение на по-ниска инстанция от май 2024 г. в полза на работника.
Политиката на веригата е, че на работниците е забранено да консумират всеки продукт, намерен в магазина, без да са го платили преди това.
Върховният съд обаче установи, че е обичайна практика работниците да ядат "готови за консумация" хранителни продукти, които ще бъдат изхвърлени след затваряне. В решението си съдът отчита "важната подробност, че работникът не е изял цял пакет крокети, а вместо това един единствен крокет", който "няма да бъде пуснат обратно в продажба на следващия ден".
Решението на по-долна инстанция през май определи работникът да бъде възстановен на работа и веригата супермаркети да му изплати 39 700 евро (41 800 долара) за пропуснати заплати. Върховният съд добави, че супермаркетът също трябва да плати на работника 600 евро (633 долара) за разноските му по правните такси.
Съдебните документи не посочват вкуса на крокета, който в Испания е популярна храна, обикновено приготвена от шунка, пиле или трѐска.
/СЛС/

Title Фолклорна група „Роса” в Атланта представи България на Фестивал на плаващите фенери в града:
Фолклорна група „Роса” в Атланта представи България на Фестивал на плаващите фенери в града. Събитието бе организирано от „Лаоското американско общество” (Laotian American Society), съобщават във Фейсбук страницата си от фолклорната формация.
„Изживяхме част от културата на Югоизточна Азия с вкусната храна, живата музика и традицията да се търсят благословии и късмет от нагите (митологични водни духове от региона на Индокитай). Бихме искали да благодарим на лаоската общност и на организаторите на фестивала за възможността да се представим и да споделим нашата култура”, посочват от „Роса”.
Фолклорна група „Роса”, която действа към Българо-американска културна асоциация „Роса” – Атланта, е създадена от ентусиасти през 2010 г. Целта е да се запазят и развият българската култура и традиции в САЩ. През първите две години се преподават само автентични български народни танци. От януари 2013 г. с помощта на хореографа Веселин Василев групата разширява дейността си с хореографии на танци от различни български фолклорни области и започва да се изявява на различни събития и поводи, е посочено в сайта на формацията.
Там пише още, че от 2013 година към групата е създаден и женски хор, ръководен от Диляна Славова. А през 2015 година Нора Павлова-Александрова създава и младежка танцова група „Роса“.
Сред дейностите, които организира Българо-американската културна асоциация „Роса” – Атланта, са работилнички за мартенички (от 2018 г.) и работилнички за „Писани яйца” (за втора година). От 2015 година насам от Асоциацията отбелязват и пресъздават обичаите „лазаруване” и „коледуване”. Фолклорната група участва също така от 2015 година на един от най-големите интернационални фестивали в Атланта – „Dogwood Festival”, сподели по-рано за рубриката „БГ Свят” на БТА Диляна Славова, президент и музикален директор на Българо-американската културна асоциация „Роса”.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title „Заедно в час“ търси 40 училища, готови да направят следващата стъпка в своето развитие:
Срокът за кандидатстване по програма „Училища за пример“, която преобразява българското образование, е 5 декември
Още 40 училища имат възможността да станат част от значима промяна в българското образование чрез програма „Училища за пример“ на фондация „Заедно в час“ от идната учебна година. Кандидатстването е отворено до 5 декември, а одобрените училища получават напълно безвъзмездно професионална подкрепа и обучения на стойност 50 000 лева.
Програма с доказан ефект
„Училища за пример“ вече е променила живота на над 59 000 ученици в страната. 140 училища от 21 области са част от тази вълна на промяната, където 1400 директори и учители преоткриват радостта от преподаването и превръщат класните стаи в пространства за вдъхновение. Програмата не просто обучава – тя преобразява. Учителите получават конкретни идеи и практики, които могат да приложат в класната стая още на следващия ден. Те стават дизайнери на преживявания, а учениците – активни откриватели на знания. Класните стаи се превръщат в лаборатории за иновации, където предметите оживяват чрез практически проекти и групова работа.
Истории на успеха
„Виждаме как дори малки училища създават големи чудеса“, споделя Ивелина Пашова, ръководител на програмата. „Сред преминалите двугодишното обучение има училища от малки населени места, като ОУ „Отец Паисий“ в Георги Дамяново с 36 деца, и такива от София, Бургас и Кърджали с над 1600 деца. Има обединени и основни училища, професионални и профилирани гимназии – всяко от тях открива своя уникален път към успеха с помощта на нашите обучители и ментори“, допълва тя.
 
Подкрепа за училищата
Програмата на фондация „Заедно в час“ е напълно безплатна – училищата поемат единствено разходите за път и настаняване по време на обученията. За по-малките – с до 30 души педагогически персонал, има възможност дори тези разходи да бъдат покрити чрез специална стипендия.
Кандидатствайте до 5 декември
Времето за кандидатстване за „Училища за пример“ изтича на 5 декември. Училищата, които искат да станат част от следващото голямо образователно приключение, могат да научат повече на zaednovchas.bg.
 
 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Училище „Св. св. Кирил и Методий“ във Виена: Училищната ни библиотека вече е истинско оживено място за любителите на книгите:
„С радост споделяме, че нашата училищна библиотека вече е истинско оживено място за любителите на книгите“ – написа във Фейсбук страницата си Българо-австрийското училище „Св. св. Кирил и Методий“ във Виена, Австрия. 
Всички начални учители посетиха библиотеката със своите ученици и запалиха искрата на интереса към четенето, отбелязаха от просветното средище. 
„Вярваме, че четенето е мост към нови знания и въображаеми светове, затова с радост стимулираме любовта към книгите както в класната стая, така и у дома“, добавиха от там.
Екипът на учебното заведение благодари на всички учители, ученици и родители, които подкрепят каузата със създаването на училищната библиотека. 
„А ти взе ли своята книжка? Ела, включи се в опашката за нови литературни приключения!“ – канят от просветното средище. 
Както БТА предаде по-рано, Българо-австрийското училище „Св. св. Кирил и Методий“ във Виена вече има своята първа официална училищна библиотека.
Официалното откриване се състоя на 5 ноември, а почетен гост беше Десислава Найденова-Господинова, извънреден и пълномощен посланик на България в Австрия. Заедно с предучилищния и начален педагог, преподавател в просветното средище Симона Захариева тя преряза лентата, а българският дипломат стана първият читател, заел книга от библиотеката.
Българо-австрийското училище „Св. св. Кирил и Методий“ във Виена е лицензирано българско училище в австрийската столица с право да издава удостоверения, признати от Министерството на образованието и науката на България. В учебното заведение се обучават деца от предучилищна група до 12. клас. То предлага и дистанционно обучение, както и занимания по танци в състав „Шарено чорапче“. В училището има и Клуб по четене „Мама и аз четем заедно“ и Клуб „Традиции“.
/ИКВ/

Title Израел атакува сирийския град Палмира, съобщи сирийската информационна агенция:
Израел извърши днес нападение срещу жилищни сгради и индустриални обекти в град Палмира, в Централна Сирия, предаде Ройтерс, като се позова на сирийската информационна агенция. 
Държавната медия съобщи, че има първоначална информация за множество ранени.
Агенцията уточни, че по-рано в града са отекнали експлозии.
/ГГ/

Title Училище „Св. св. Кирил и Методий“ във Виена отбеляза Деня на четенето с „четене на глас в клас“:
Българо-австрийското училище „Св. св. Кирил и Методий“ във Виена, Австрия, отбеляза Деня на четенето с „четене на глас в клас“. Това стана ясно от публикация във Фейсбук страницата на просветното средище. 
През цялата седмица, посветена на 15 ноември – Деня на четенето, учебното заведение се превърна в място, „където книгите и въображението оживяват“. 
Под надслов „Четене на глас в клас“ учениците и учителите се включиха в различни инициативи, които стимулираха любовта към четенето, отбелязаха от българо-австрийското училище.
Ученици от различни възрасти си взеха книжки от училищната библиотека и четоха на глас – на своите съученици.
Децата нарисуваха мечтаните си бъдещи професии, като картините им бяха озаглавени „Днес съм читател, утре ще бъда...“.
„С десетки взети книги от училищната библиотека през седмицата показахме, че любовта към книгите обединява и вдъхновява!“, заявиха от просветното средище.
Както БТА предаде по-рано, Българо-австрийското училище „Св. св. Кирил и Методий“ във Виена вече има своята първа официална училищна библиотека.
Официалното откриване се състоя на 5 ноември, а почетен гост беше Десислава Найденова-Господинова, извънреден и пълномощен посланик на България в Австрия. Заедно с предучилищния и начален педагог, преподавател в просветното средище Симона Захариева тя преряза лентата, а българският дипломат стана първият читател, заел книга от библиотеката.
Българо-австрийското училище „Св. св. Кирил и Методий“ във Виена е лицензирано българско училище в австрийската столица с право да издава удостоверения, признати от Министерството на образованието и науката на България. В учебното заведение се обучават деца от предучилищна група до 12. клас. То предлага и дистанционно обучение, както и занимания по танци в състав „Шарено чорапче“. В училището има и Клуб по четене „Мама и аз четем заедно“ и Клуб „Традиции“.
/ИКВ/

Title В украинската столица Киев бе обявена въздушна тревога заради заплаха от ракетни атаки:
Въздушна тревога бе обявена в украинската столица и няколко други региона в страната заради по думите на военновъздушните сили на Киев заплаха от ракетна атака, предаде Ройтерс.
Началникът на президентската канцелария на Украйна призова хората да не игнорират тревогата, която бе обявена часове след като Държавният департамент на САЩ затвори американското посолство в Киев заради „конкретна информация за потенциална значителна въздушна атака“.
/ГГ/

Title Решение за напускане на БСП заявиха членове на три основни организации във Велико Търново:
Решение за напускане на БСП заявиха членове на три основни организации към Великотърновския общински съвет на партията, се посочва в съобщение до медиите.
Текстът е подписан от Донка Лазарова, Петко Тюфекчиев и Петър Антонов, председатели на основните партийни организации „Искра 1“, „Вяра“ и „Република“. По този начин с напускане на 92-ма члена, трите организации прекратяват съществуването си, каза Петко Тюфекчиев, който е член на партията от 1995 година и действащ общински съветник от групата на БСП във Велико Търново. Той поясни, че с напускането на партията ще подаде заявление да остане независим общински съветник.
Според съобщението, средната възраст на напусналите е 46 години. Основен мотив е неприемането на процесите в БСП през последните месеци. Според вносителите на заявлението, което днес ще бъде депозирано в Общинския партиен съвет, това са процеси, в които са изключени от партията членове, работили десетилетия срещу овладяната държава, защитавайки каузата БСП. „Първото е, че в новата история на партията сме свидетели на изключване на действащ председател в оставка – олицетворяващ борбата срещу политическите и олигархични зависимости“, посочи Тюфекчиев.
Друг мотив е неспазването, според тях, на устава на партията при състоялата се 21-ва отчетно-изборна конференция на Общинската организация на БСП, при която е бил преизбран за председател Михаил Михалев за нов 4-годишен мандат. Според напусналите партията, на състоялата се конференция, за първи път в историята на общинската организация не е включен в дневния ред доклад на Общинската контролна комисия с финансов отчет за изтеклия мандат, през който е имало шест парламентарни и едни местни избори.
„Отнети ни бяха правото на представителство в конференцията, правото да бъдем предлагани и избирани в общинските и национални органи“, каза Тюфекчиев. Затвърди се усещането за предстоящия конгрес на БСП с предварително уговорени делегати, защитаващи интересите на няколко човека, а не представляващи социалистите по места, допълни той.
В коментар за БТА общинският председател на БСП Михаил Михалев посочи, че според регистрите в БСП напусналите членове на трите организации са 25, а не 92-ма. По думите му  тяхното напускане няма да се отрази на партийния живот, тъй като те отдавна не участват активно в заседанията на общинската партийна организация и призова Петко Тюфекчиев, напускайки групата на БСП в Общинския съвет, да прекрати изцяло съветническата си дейност. Той посочи, че отчет на Общинската контролна комисия не е приеман, защото не е бил предоставен, а присъствалите 108 от 164 делегати са приели изцяло нов състав на партийните органи с таен вот.
/ТНП/

Title Туризмът влезе в климатичния диалог на СОР29:
Декларация от Баку за разширяване на действията за туризма бе приета на министерска среща, проведена на СОР29 в Баку. Туризмът за пръв път е в центъра на климатичния диалог, каза на пресконференция на азербайджанското председателство на СОР29 в Баку Канан Гасимов, ръководител на администрацията на държавната агенция по туризъм на Азербайджан.
Над 50 страни подкрепиха Декларацията от Баку, каза той и призова още държави и организации да се присъединят към нея.
Документът поставя като ключова цел по-добрата интеграция на сектора в националните и глобални климатични политики за увеличаване на климатичните действия в туризма. Декларацията подчертава спешната необходимост от ускорени климатични действия в туристическия сектор и призовава за насърчаване на устойчиви практики в туризма чрез намаляване на вредните емисии и увеличаване на устойчивостта на сектора.
Началото на инициативата бе поставено в деня, посветен на транспорта, туризма и градовете на СОР29. 
Азербайджанската депутатка Нигяр Арпадарай, "шампион" на високо равнище на ООН на СОР29, изтъкна колко е важно да има тематични дни на климатичните конференции, подчерта ролята на транспорта и на туризма в усилията за овладяване на климатичните промени и говори за холистичен подход за устойчиво развитие на туризма.
В света вече има над 370 климатични планове за устойчив и зелен туризъм от различни представители на индустрията, каза Зорица Урошевич, изпълнителен директор на Световната организация за туризъм (UN Tourism). Тя добави, че според официални статистика над 1,3 милиарда души са международни туристи и това подчертава значението на устойчивото развитие на сектора. Урошевич подчерта важността на кръговата икономика в развитието на туристическия сектор за по-малко емисии парникови газове, създаване на нови работни места за младите хора и възможности за „зелени“ работни места.
В отговор на въпрос за ролята на авиотранспорта в туристическата индустрия и вредните емисии от него Урошевич посочи, че агенцията на ООН по туризъм участва в дискусиите за намаляване на замърсяването от самолетите, но подчерта, че авиотранспортът е важен за развитието на туристическия бизнес, особено в слабо развити страни. Последните изследвания сочат, че имаме много добре развит наземен транспорт, каза още тя.
Азербайджанският министър на дигиталното развитие и транспорта Рашад Набиев каза, че страната му работи за иновации за ефективност на авиотранспорта и добави, че страната планира до 2050 г. да намали до 50 на сто вредните емисии от придвижването на машините по пистите, което по думите му зависи от обучението и квалификацията на пилотите. Той посочи като мярка за ограничаване на замърсяването от самолетите и корпоративната отговорност на авиокомпаниите, които могат да споделят ресурси.
Дигитализацията на дейностите може да допринесе много за устойчивостта, включително и на авиотранспорта, добави Набиев. На министерска среща за транспорта на СОР са били представени и обсъдени мерки за синхронизация на Средния коридор, за който Баку полага усилия да стане ефективен, добави министърът.
/ЕС/

Title Западни посолства в Киев затварят врати заради заплахата от руска въздушна атака след промяната на политиката на Байдън за ракетите с голям обсег:
Посолствата на САЩ и някои други западни държави в Киев заявиха, че ще останат затворени днес от съображения за сигурност, след като американската дипломатическа мисия заяви, че е получила предупреждение за потенциално значителна руска въздушна атака срещу украинската столица, предаде Асошиейтед прес.
Предпазните мерки бяха предприети, след като руски официални лица обещаха отговор на решението на американския президент Джо Байдън да позволи на Украйна да нанася удари по цели на руска територия с произведени в САЩ ракети - ход, който разгневи Кремъл.
Посолството на САЩ заяви, че затварянето и предупреждението за атака са издадени в контекста на продължаващите руски атаки с ракети и дронове срещу Киев и очаква бързо възстановяване на редовната си работа.
Италианското, испанското и гръцкото посолство също затвориха врати за граждани днес, но правителството на Великобритания заяви, че посолството му остава отворено.
Войната в Украйна, от чието начало вчера се навършиха, 1000 дни придобива все по-голямо международно измерение с пристигането на севернокорейски военни, които помагат на Русия на бойното поле - развитие, което според американски представители е предизвикало промяната в политиката на Байдън.
Впоследствие руският президент Владимир Путин понижи прага за използване на ядрения си арсенал, като новата доктрина, обявена вчера, позволява потенциален ядрен отговор от страна на Москва дори на конвенционално нападение срещу Русия от страна на всяка държава, която е подкрепена от ядрена сила. Това потенциално може да включва украински атаки, подкрепяни от САЩ, посочва АП.
Западните лидери определиха руския ход като опит за възпиране на съюзниците на Украйна да окажат допълнителна подкрепа на Киев, но ескалиращото напрежение се отрази на фондовите пазари, след като Украйна за първи път използва произведени в САЩ ракети с по-голям обсег на действие АТАКМС, за да порази цел на територията на Русия.
Според западни и украински официални представители Русия натрупва мощни ракети с голям обсег на действие, вероятно в рамките на предстоящ опит за изваждането от строя на украинската енергийна мрежа с настъпването на зимата.
Военните анализатори от Института за изследване на войната -  вашингтонски мозъчен тръст, твърдят, че решението на САЩ за обхвата, в който могат да се използват ракети американско производство, не се очаква да промени хода на войната, но може да помогне за отслабването на руския военен натиск.
„Украинските удари с ракети с голям обсег срещу военни обекти в тила на Русия са от решаващо значение за разграждането на руския военен потенциал на целия театър на бойните действия“, се казва в доклада им.
Междувременно Северна Корея наскоро е доставила допълнителни артилерийски системи на Русия, съобщава Южна Корея. Тя заяви, че севернокорейски войници са били зачислени в частите на морската пехота и въздушнодесантните сили на Русия и някои от тях вече са започнали да се сражават заедно с руснаците на фронтовата линия.
Според Андрий Коваленко, ръководител на отдела за борба с дезинформацията към Съвета за сигурност на Украйна, Киев е нанесъл през нощта удар по фабрика в руската Белгородска област, която произвежда товарни дронове за въоръжените сили.
Той казва също, че Украйна е ударила арсенал в руската Новгородска област, близо до град Котово, разположен на около 680 км зад украинската граница. В арсенала са се съхранявали артилерийски боеприпаси и различни видове ракети, каза Коваленко.
АП не може да потвърди тези твърдения по независим път.
/ГГ/

Title Полага се хидроизолацията по пътната плоча на Дунав мост при Русе, съобщиха от Агенция „Пътна инфраструктура“:
Полага се хидроизолация по пътната плоча в участък с дължина 240 метра при основния ремонт на Дунав мост при Русе, съобщиха от Агенция „Пътна инфраструктура“ (АПИ).
Припомняме, че строително-монтажните дейности по българската част от 70-годишното съоръжение започнаха на 10 юли тази година.
От АПИ уточниха, че между 13 и 19 ноември е монтирана армировка и са поставени PVC тръби за комуникационни кабели в част от тротоарния блок. През миналата седмица са завършени и дейностите по полагане на бетон за тротоарен блок в цялото затворено за ремонт трасе. Строителните дейности на съоръжението се изпълняват по утвърдения график в отсечка с дължина от 413 метра, в платното в посока България. 
Продължава производството на нови стоманобетонни пътни панели за лявата лента, както и монтажът на част от реставрирания парапет и стълбовете за осветление.
През следващата седмица строително-монтажните дейности ще се изпълняват при подходящи метеорологичните условия, като планираните работи включват поставянето на хидроизолация върху пътната плоча в останалия участък с дължина около 173 метра, след което предстои и полагане на асфалтовите пластове. Паралелно с това ще се обновява и антикорозионното покритие на стоманената носеща конструкция.
Строително-монтажните работи на Дунав мост се извършват без спиране на движението и съоръжението няма да се затваря, съобщиха още от пътната агенция. На обекта се работи ежедневно през светлата част от денонощието. Работният процес се организира и извършва така, че превозните средства да преминават поетапно двупосочно в платното, в което не се работи.
Областният управител на Русе Драгомир Драганов каза, че работата по съоръжението няма да спира през зимата, като това може да се случи единствено при екстремни метеорологични условия.
 
/БИ/

Title Министерски съвет: Решения:
Правителството одобри допълнителни разходи по бюджета на Министерството на външните работи за 2024г., свързани с участието на България в Европейския механизъм за подкрепа намира
Със свое Постановление Министерският съвет на Република България одобри допълнителни разходи по бюджета на Министерството на външните работи за 2024 г. в размер на 9 001 606 лева, които ведомството е изплатило от своя бюджет във връзка с мерките за помощ по линия на ангажиментите на страната ни и участието ни в Европейския механизъм за подкрепа на мира и представителството на страната в Комитета на механизма.
Европейският механизъм за подкрепа на мира е учреден с Решение (ОВППС) 2021/509 на Съвета от 22 март 2021 г. като извънбюджетен фонд на ЕС, чрез който да бъдат финансирани всички инициативи в рамките на Общата външна политика и политика на сигурност (ОВППС) на Съюза, които имат военни или отбранителни последици. Финансовият инструмент е част от цялостния подход на ЕС за финансиране на външни дейности и инициативи, чиято цел е да се формира интегрирана, всеобхватна и последователна политика за сигурност на ЕС. Чрез Европейския механизъм за подкрепа на мира се финансират военните мисии и операции на ЕС по линия на Общата политика за сигурност и отбрана, както и мерки за помощ, каквито са например доставка на военно оборудване за увеличаване на отбранителните способности на партньорите, необходима инфраструктура или техническо съдействие по искане на трети държави или регионални или международни организации и други мащабни дейности в рамките на ОВППС на ЕС за партньорите на ЕС и неговите държави членки навсякъде по света. Средствата се събират на годишна основа чрез вноски от държавите членки на ЕС.
Със свое Решение № 704 от 7 октомври 2021 г Правителството определи Министерството на отбраната и Министерството на външните работи за отговорни институции в Република България за осигуряване изплащането на ежегодната национална вноска в бюджета на новия финансов инструмент на ЕС - Европейския механизъм за подкрепа на мира. Двете министерства са определени за отговорни институции и за представителството на страната ни в Комитета на механизма, като МВнР осигурява участието на България по отношение на мерките за помощ, състоящи се от действия на ЕС съгласно член 28 от Договора за ЕС.
 
Правителството се разпореди с имоти
Със свое решение правителството възложи на Националната агенция за приходите да осъществи съответните правни и фактически действия по реда на Данъчно-осигурителния процесуален кодекс и да продаде имущество, отнето в полза на държавата. Решението се приема по предложение на Междуведомствения съвет за управление на отнетото имущество. То обхваща 13 случая с влезли в сила съдебни актове и издадени изпълнителни листове за имущество, представляващо недвижими имоти - земя и сгради, леки и товарни автомобили, дружествени дялове и акции, златни бижута.
Правителството взе решение да прехвърли безвъзмездно правото на собственост върху имоти - частна държавна собственост на Община Благоевград. Те са с обща площ от 16 046 кв. м. Общината ще ги използва за реализирането на общински обект от първостепенно значение: „Съоръжение за укрепване на свлачищно-срутищен участък над път BLG 2061 /1-1/ Благоевград - Бистрица - летовище „Бодрост“ - местност „Картала“, при съобразяване на законодателството и правилата в областта на държавните помощи. При нереализиране на предвидения обект в срок до 5 години от придобиването на имотите, общината е длъжна да прехвърли собствеността върху тях на държавата. Съгласно правителственото решение областният управител на област Благоевград трябва да упражнява контрол и да осъществява периодични проверки за изпълнението на решението.
Правителството учреди възмездно безсрочно сервитутно право на прокарване на отклонение от общи мрежи и съоръжения на техническата инфраструктура върху части от имоти - публична държавна собственост, в полза на „ШАЛАМАНОВ -79“ ЕООД - Петрич. Предвижда се в сервитутната зона да се изгради външно ел.-захранване до имота, собственост на дружеството.
След заплащане на цената на сервитутното право в размер на 149 лева без ДДС от титуляря, областният управител на Благоевград трябва да издаде заповед за неговото учредяване и да отрази промяната в актовете за публична държавна собственост за имотите, които е необходимо да състави.
Кабинетът даде разрешение за промяна на статута на част от имот, представляващ сграда, като я обяви за частна държавна собственост и даде съгласието си тя да бъде премахната от активите на НК „Железопътна инфраструктура“. Имотът се намира на територията на гр. Плиска. Това ще позволи реализацията на проект: „Възстановяване на проектните параметри в гара Плиска от км 129+040 до км 130+190, с дължина 1 150 метра по IX-та жп линия“.
Правителството даде съгласие за отдаване под наем на обекти, собственост на „БДЖ- Пътнически превози” ЕООД. Те представляват открити площи и се намират на територията на гр. Горна Оряховица. Отдаването под наем ще се извърши чрез пряко договаряне с „БДЖ-Товарни превози“ ЕООД.
Министерският съвет даде съгласие за отдаване под наем на обект, собственост на „БДЖ-Товарни превози” ЕООД. Обектът представлява открита площ и се намира на територията на гр. Бургас. Отдаването под наем ще се извърши чрез пряко договаряне с „БДЖ-Пътнически превози“ ЕООД.
Правителството прие решение за учредяване на безвъзмездно право на ползване на поземлени имоти в горски територии в землището на село Трънак, община Руен. Имотите попадат в района на дейност на Териториално поделение „Държавно горско стопанство Айтос” към Държавно предприятие „Югоизточно държавно предприятие” - гр. Сливен. За срок от 3 години там ще се извършват теренни археологически проучвания и консервация на археологически ценности, които са необходими за реализацията на „Лупинг от Рупча до Ветрино”, обявен за национален обект. Решението е в съответствие със Закона за горите, с който се допуска извършване на теренни проучвания и консервация в поземлени имоти в горски територии - частна държавна собственост.
Министерският съвет прие решение за учредяване на възмездно безсрочно ограничено вещно право - сервитут, върху част от поземлен имот - публична държавна собственост. Сервитутът се учредява за изграждане на кабелна линия за захранване в землището на гр. Стрелча, община Стрелча. Решението е в съответствие със Закона за държавната собственост, който позволява да се учредяват ограничени вещни права, когато това е необходимо за изграждане на линейни обекти на техническата инфраструктура, или когато друго техническо решение е икономически нецелесъобразно.
 
Правителството одобри Меморандум за разбирателство между НАП и Агенция „Зекят, данъци и митници“ на Кралство Саудитска Арабия
Със свое решение Министерският съвет одобри проект на Меморандум за разбирателство в сферата на данъчната администрация между Националната агенция за приходите (НАП) на Република България и Агенция „Зекят, данъци и митници“ на Кралство Саудитска Арабия.
Чрез документа ще се засили ефективността на механизмите за сътрудничеството и обмен на информация между двете администрации, ще се повиши и експертният потенциал.
 
България открива консулство в Мавритания
Министерският съвет прие решение за откриване на консулство на Република България в Ислямска република Мавритания, ръководено от почетно (нещатно) консулско длъжностно лице със седалище в град Нуакшот и с консулски окръг, обхващащ територията на Ислямска република Мавритания и за назначаването на Юсеф Исмаил Абейдна, мавритански гражданин, за почетно (нещатно) консулско длъжностно лице.
Г-н Юсеф Абейдна е изявен мавритански бизнесмен и в качеството си на почетно (нещатно) консулско длъжностни лице на България се очаква да съдейства за цялостното развитие на двустранните отношения, ангажирайки се да подпомага заинтересовани български компании да представят своите продукти и услуги на мавританския пазар, да участват в изложения и др., както и да оказва съдействие на български граждани в Мавритания, насърчавайки културния, образователния и научния обмен между двете страни.
Икономическият профил на мавританската столица включва индустрия за добив на газ, търговия и услуги, риболов, селско стопанство и др., като в Нуакшот са разположени и водещите университети и изследователски центрове.
 
Правителството утвърди споразумението за премахване на визите за граждани на Султаната Оман - притежатели на дипломатически, специални и служебни паспорти
Министерският съвет утвърди, подписаното на 23 септември 2024 г. Споразумение между Правителството на Република България и Правителството на Султаната Оман за взаимно освобождаване от изискванията за притежаване на визи за краткосрочно пребиваване на притежателите на дипломатически, специални и служебни паспорти.
Споразумението бе подписано в Ню Йорк от министъра на външните работи на Република България Иван Кондов по време на Седмицата на високо равнище и Общия дебат на 79-та сесия на ОС на ООН.
Султанатът Оман е стабилен търговско-икономически партньор на България в Близкия изток, като съществува огромен потенциал за бъдещо разширяване на контактите между двете държави. Страната има бързо развиваща се икономика и модернизиращ се енергиен сектор.
С премахването на визовите изисквания за притежателите на дипломатически, специални и служебни паспорти ще бъде даден тласък за активизиране на политическия диалог и бизнес контактите между Република България и Султаната Оман.
Споразумението ще започне да се изпълнява на 30-тия ден от датата на получаване на последното писмено уведомление по дипломатически път, с което двете държави се информират взаимно за изпълнение на националните си изисквания за влизането му в сила.
 
България ще предостави помощ за цивилното население на Газа чрез подкрепа за дейността на Световната здравна организация
Правителството одобри проект на Споразумение за дарителство между Световната здравна организация и Република България за предоставянето на доброволна вноска в подкрепа на дейността на СЗО в Ивицата Газа в размер на 100 000 евро (195 583 лв.). Решението е в изпълнение на заявения от страната ни хуманитарен принос в рамките на Международната конференция „Призив за действие: Спешен хуманитарен отговор за Газа“, проведена на 11 юни 2024 г. в Йордания. Необходимото финансиране ще бъде осигурено от средства по бюджета на Министерството на външните работи, предназначени за помощ за развитие и хуманитарна помощ.
Изборът на международна организация, към която да бъде насочен българският принос, е мотивиран от тежката ситуация в здравния сектор в Газа. 84% от здравните заведения са разрушени и здравната система е в колапс, поради критичния недостиг на лекарства, гориво, медицински персонал и оборудване и нарастващия брой на ранените. Силно ограниченият брой функциониращи здравни заведения и значителният брой на ранените и нуждаещите се от постоянна медицинска грижа лица доведоха до засилено присъствие на СЗО на терен. Приоритет на оперативния отговор на организацията е увеличаване на капацитета за реагиране при извънредни ситуации; подобряване на достъпа до основни здравни услуги; подкрепа за съществуващите здравни заведения и др. СЗО допринася и за оценката на нуждите от незабавно възстановяване на инфраструктурата в Ивицата Газа и подкрепя проекти с тази цел.
В рамките на възможностите си България е последователна в предоставяната подкрепа за преодоляване на тежката хуманитарна ситуация в Ивицата Газа след началото на кризата в резултата на терористичната атака на „Хамас“ срещу Израел на 7 октомври 2023 г. Подкрепяме всички международни усилия, насочени към облекчаване положението на цивилното население в Газа и към увеличаване на хуманитарните доставки.
 
Одобрени са промени в Наредбата за администриране на нередности по Европейските фондове при споделено управление
Правителството прие проект на Постановление на Министерския съвет за изменение и допълнение на Наредбата за администриране на нередности по Европейските фондове при споделено управление, приета с Постановление № 111 на Министерския съвет от 2023 г. (обн., ДВ, бр. 70 от 2023г.).
Проектът на ПМС предвижда промени в чл. 25 от раздел III „Регистриране и докладване на нередности. Използване на информационни системи за докладване на нередности“ на глава втора на НАНЕФСУ. Предвижданите промени са във връзка с извършен одит от Сметната палата на Република България и направени констатации в одитен доклад № 0300201720 за извършен одит на изпълнението „Администриране на нередности“ за периода от 01.01.2017 г. до 31.12.2020 г. за съществуващи проблеми, касаещи администрирането на нередности. Одитът на Сметната палата констатира, че не е постигната добра информационна и аналитична осигуреност на процеса по администриране на нередности, във връзка с което е направена следната препоръка: „2. Да се предложи за обсъждане на Съвета АФКОС и да се създаде необходимата нормативна рамка за разширяване на функциите на дирекция АФКОС в посока заемане на водеща роля при: 2.1. Определяне на изискванията и параметрите на ИСУН 2020 по отношение на данните, връзките между отделните модули и справките, свързани с процедурите по администриране на нередности; 2.2. Даване на методически указания за въвеждане на информация, свързана с администрирането на нередности в ИСУН 2020.“ Във връзка с цитираната по-горе препоръка са приети решения от Съвета за координация в борбата с правонарушенията, засягащи финансовите интереси на Европейския съюз (Съвета АФКОС) да се измени и допълни НАНЕФСУ за разширяване функциите на дирекция „Защита на финансовите интереси на Европейския съюз“ (АФКОС) в Министерство на вътрешните работи, в посока заемане на водеща роля при определяне на изискванията и параметрите на Информационната система за управление и наблюдение (ИСУН) по отношение на данните, връзките между отделните модули и справките, свързани с процедурите по администриране на нередности; както и в посока заемане на водеща роля при даване на методически указания за въвеждане на информация, свързана с администрирането на нередности в ИСУН.
Към момента има пропуски в нормативната уредба, тъй като условията, редът и механизмът за. функциониране на ИСУН са уредени с Наредбата за определяне на условията, реда и механизма за функциониране на ИСУН и за провеждане на производства пред УО посредством ИСУН, а в посочената наредба не се съдържа необходимата нормативна рамка, която да позволява на дирекция АФКОС да има съответната роля и да участва при определяне на изискванията и параметрите на ИСУН по отношение на данните, връзките между отделните модули и справките, свързани с процедурите по администриране на нередности, както и относно даване на методически указания за въвеждане на информация, свързана с администрирането на нередности в ИСУН. В действащата нормативна уредба не са разписани специални правила, които да уреждат въвеждането на информация в модулите и подмодулите, касаещи процедурите по администриране на нередности, както и относно участието на дирекция АФКОС при определянето на изискванията и параметрите на ИСУН по отношение на данните, връзките между отделните модули и справките, свързани с процедурите по администриране на нередности.
НАНЕФСУ урежда материята в областта на администрирането на нередности за програмите, съфинансирани от ЕФСУ за програмен период 2021 - 2027 г„ както и редът за осъществяване на контрола от дирекция АФКОС по прилагането на процедурите за администриране на нередности, засягащи средства от ЕФСУ. С предвижданите изменения и допълнения в НАНЕФСУ се преследва уреждането на нова функция на дирекция АФКОС, свързана със съвместно определяне от страна на дирекция ЦКЗ и дирекция АФКОС на изискванията и параметрите на ИСУН по отношение на данните, връзките между отделните модули и справките, свързани с процедурите по администриране на нередности, както и относно заемане на водеща роля при даване на методически указания за въвеждане на информация в ИСУН, свързана с администрирането на нередности. В проекта на ПМС за изменение и допълнение на НАНЕФСУ е предвидено предварително съгласуване с дирекция ЦКЗ на указанията, които ДАФКОС издава, в частта, касаеща функционалностите на ИСУН. Съвместната дейност на дирекция АФКОС и дирекция ЦКЗ в тази насока ще позволи извършването на специфични подобрения и оптимизация на техническите процеси, свързани с администрирането на нередности, да бъде съгласувано с наличието на необходимите ресурси за тяхното разработване и внедряване. В тази връзка дирекция АФКОС следва да вземе участие за извършване на промени при разработването на модул „Проверки“, подмодул „Сигнали за нередности“ и подмодул „База данни нередности“ в Информационната система за управление и наблюдение на средствата от ЕФСУ и въвеждането на нови функционалности в системата по отношение на процедурите по администриране на нередности, както и за извършването на промени в съществуващите функционалности. Дейностите по администриране на нередности включват и попълването на определен набор от данни за сигналите за нередности и за нередностите в ИСУН, а функционалностите на системата позволяват извършване на различни видове справки, които могат да бъдат използвани с различни цели, включително и за целите на анализа на дейностите по администриране на нередности, както и за проследимост на процесите по администриране на нередности в ИСУН.
С приемането на проекта за изменение и допълнение на НАНЕФСУ ще се създаде необходимата подзаконова нормативна уредба за подобряване на информационната и аналитична осигуреност на процеса по администриране на нередности чрез определяне от дирекция АФКОС на изискванията и параметрите на ИСУН по отношение на данните, връзките между отделните модули и справките, свързани с процедурите по администриране на нередности. Ще се въведе нормативно основание дирекция АФКОС да издава методически указания за попълването на информация в ИСУН, касаеща администрирането на нередности, което ще доведе до възможност за ефективно изпълнение от управляващите органи на програмите на изискванията за въвеждане на информация в ИСУН. С нормативната промяна ще се осигури проследимост на процесите по администриране на нередности в ИСУН, както и ефективност на изготвяните анализи на дейностите, представляващи администриране на нередности.
С измененията и допълненията в НАНЕФСУ, чрез съвместното извършване на периодичен преглед на параметрите на ИСУН от дирекция АФКОС и дирекция ЦКЗ, ще се разширят функциите на дирекция АФКОС в посока заемане на водеща роля при определяне на изискванията и параметрите на ИСУН по отношение на данните, връзките между отделните модули и справките, свързани с процедурите по администриране на нередности, както и в посока заемане на водеща роля при даване на методически указания за въвеждане на информация в ИСУН, което ще доведе до оптимизиране на функционалностите на ИСУН по отношение на модул „Проверки“, подмодул „Сигнали за нередности“ и подмодул „База данни нередности“ в ИСУН. Това от своя страна ще доведе до създаването на гаранции за коректност и унифицираност на въведените в системата данни, като по този начин ще се създадат условия управляващите органи да изпълняват нормативните изисквания за въвеждане на достоверна информация в системата, което пряко ще рефлектира върху надеждността на данните в системата и на извличаните справки.
С въвеждането на новата функция на ДАФКОС, свързана с участието на дирекция АФКОС при определяне на изискванията и параметрите на ИСУН по отношение на данните, връзките между отделните модули и справките, касаещи процедурите по администриране на нередности се цели да се създаде необходимата нормативна рамка за извършване на посочените по-горе технически промени в ИСУН, както и за уреждане на правно основание относно издаваните от ДАФКОС методически указания за попълване на информация в посочения модул и цитираните по-горе подмодули.
С издаваните от дирекция АФКОС методически указания за попълване на информация в ИСУН в голяма степен ще се отстрани липсата на данни и наличието на некоректни данни относно администрираните от управляващите органи сигнали за нередности и нередности. Оптимизирането на функционалностите на системата, въвеждането на структурирани данни за хода на наказателните или административните процедури, въвеждането на допълнителни филтри, както и връзки между отделните модули, ще позволи да се извличат обобщени данни за процеса по администриране на нередности с различни нива на синтезиране и по широк кръг от показатели. В крайна сметка всичко това ще създаде предпоставки за постигане на по-добра информационна и аналитична осигуреност на процеса по администриране на нередности, а в резултат от това в голяма степен ще се преодолее риска да не се идентифицират значими слабости и грешки в системата за защита на финансовите интереси на Съюза и респективно ще се подпомогне предприемането на своевременни и адекватни коригиращи действия.
С приемане на проекта за изменения и допълнения на посочения нормативен акт ще се извършат необходимите нормативни промени за подобряване на дейността по мониторинг и анализ на националната система за защита на финансовите интереси на ЕС и ще се осигури ефективност на тази дейност, тъй като ще се отстранят и преодолеят констатираните проблеми, свързани с липсата на добра информационна и аналитична осигуреност на процеса по администриране на нередности. С приемането на разглежданите промени в НАНЕФСУ ще се гарантира правилното и ефективно осъществяване на мониторинг и извършването на детайлни и качествени анализи, които да обхващат всички елементи на системата за защита на финансовите интереси на Съюза.
 
На Института по отбрана „Професор Цветан Лазаров“ се възлага да изпълнява дейности като Военен орган по летателна годност
Министерският съвет прие Постановление за изменение и допълнение на Постановление № 54 на Министерския съвет от 2010 г. за приемане на Устройствен правилник на Министерството на отбраната и за определяне на структури на пряко подчинение на министъра на отбраната.
С настоящия проект на Постановление за изменение и допълнение на ПМС № 54 се възлага на Института по отбрана „Професор Цветан Лазаров“ да изпълнява дейности като Военен орган по летателна годност (National Military Airworthiness Authority - NMAA) и се увеличава щатната им численост с 3 щатни бройки.
За осигуряване на необходимите щатни бройки, съответно се намалява числеността на Министерство на отбраната с 3 щатни бройки по Устройствен правилник на Министерството на отбраната.
Измененията ще влязат в сила от 01.12.2024 г.
 
Одобрени са допълнителни разходи по бюджета на МТС
Одобрени са 4,45 млн. лв. допълнителни разходи по бюджета на Министерството на транспорта и съобщенията за 2024 г., за да бъдат компенсирани разходи, направени от „Български пощи“ ЕАД за услуги от общ икономически интерес през 2022 г. и 2023 г. Сумата е в рамките на нормативно определения размер за компенсиране на нетните разходи на дружеството.
Осигуряването на средствата ще балансира паричните потоци на „Български пощи“ ЕАД и ще обезпечи своевременното изплащане на възнагражденията на служителите, инвестиционните проекти на дружеството, както и ще подобри ликвидността му.
 
„Гее 20“ ЕООД, ще проучва скалнооблицовъчни материали в площ „Рибине“
„Гее 20" ЕООД, гр. Мездра, ще проучва скалнооблицовъчни материали в площ „Рибине", разположена в землището на с. Лесура, област Враца. Това е регламентирано в решение на Министерския съвет, взето на днешното му заседание. Разрешението за проучване се предоставя за срок от две години. През този период „Гее 20" ЕООД ще вложи близо 95 хил. лв. в проучвателните дейности.
 
Правителството одобри вътрешнокомпенсирани промени на утвърдените разходи по бюджета на МОСВ за 2024 г.
Със свое постановление правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на околната среда и водите (МОСВ) за 2024 г.
С вътрешнокомпенсираната промяна между утвърдените разходи по области на политики и бюджетна програма се извършва основно поради формирана икономия в резултат на нереализирани обществени поръчки, като разходите се насочват към такива с незабавна реализация, както и преразпределение на разходите за персонал без да се променя общо утвърдената им стойност.
Промените няма да доведат до допълнителни разходи по бюджета на МОСВ, тъй като промяната се извършва в рамките на утвърдените разходи по бюджета на министерството.
 
Правителството одобри резултатите от участието на българската делегация в редовното заседание на Съвета на ЕС по конкурентоспособност
Министерският съвет одобри резултатите от участието на българската делегация в редовното заседание на Съвета на Европейския съюз по конкурентоспособност (вътрешен пазар и индустрия), което се проведе на 26 септември 2024 г. в Брюксел. Ръководител на българската делегация беше заместник-постоянният представител на Република България към Европейския съюз г-жа Петя Василева.
Съветът проведе ориентационен дебат по темата „Бъдещето на европейската конкурентоспособност, справяне с предизвикателствата, пред които са изправени индустрията и предприятията на единния пазар". Министрите отбелязаха значението на предложенията в доклада на Марио Драги за „Бъдещето на европейската конкурентоспособност" и подкрепиха непрекъснато подобряване на конкурентоспособността като стратегически и водещ приоритет за следващия институционален цикъл при постигане на баланс между декарбонизацията и конкурентоспособността. Подкрепата за иновациите и тяхното успешно комерсиализиране, задържането на таланти в ЕС и подобряването на квалификациите, свързани с двойния екологичен и цифров преход, бяха посочени като важни области за развитие.
В рамките на дискусията за „Рамката за държавната помощ и нейният принос за целите на политиката на ЕС“ министрите се обединиха около необходимостта от опростяване и рационализиране на правилата за държавна помощ и процедурите, свързани с Важните проекти от общоевропейски интерес, от ускорени процедури за държавна помощ за стратегически политики, както и привличане на частни инвестиции.
 
Правителството одобри позицията на българската страна за участие в заседание на Съвет „Външни работи (Търговия)“ на ЕС
Правителството прие Решение за позицията на българската страна за участие във формално заседание на Съвет „Външни работи (Търговия)“ на Европейския съюз, което ще се проведе на 21 ноември 2024 г. в Брюксел, Белгия.
По време на заседанието ще бъдат дискутирани въпроси свързани с търговската политика на ЕС, предизвикателствата и бъдещите действия по отношение на водените от Съюза търговски преговори, както и търговските отношения между ЕС и САЩ. 
 
Правителството одобри Меморандум за разбирателство между Българската агенция за инвестиции и Агенцията за чуждестранни инвестиции на Социалистическа република Виетнам
Министерският съвет прие Решение за одобряване на проект на Меморандум за разбирателство между Българската агенция за инвестиции и Агенцията за чуждестранни инвестиции на Социалистическа република Виетнам.
Меморандумът ще подпомогне развитието на двустранното икономическо сътрудничество между Република България и Социалистическа република Виетнам.
Целта на документа е двете държави да установят и поддържат различни форми на сътрудничество в областта на насърчаването на инвестициите и търговията за повишаване на заетостта, икономическата и социалната стабилност.
В Меморандума се предвижда Българската агенция за инвестиции и Агенцията за чуждестранни инвестиции на Социалистическа република Виетнам да бъдат партньори в областта на привличането на инвестиции и реализация на нови инвестиционни проекти. Двете агенции ще предоставят реални възможности за разширяване на бизнес контактите между потенциални инвеститори от България и Виетнам. Двете страни ще обменят информация с цел реализацията на различни инициативи, които насърчават взаимното привличане на инвестиции.
 
Определен е концесионер на морски плаж „Атанасовска коса“ - част 1, община Бургас, област Бургас
Определен е концесионер на морски плаж „Атанасовска коса“ - част 1, община Бургас, област Бургас. След проведена открита процедура, Министерският съвет упълномощава Министъра на туризма да сключи договор за концесия с „Еспи Агро“ ООД, в едномесечен срок от влизане в сила на Решението на Министерския съвет за определяне на концесионер на морския плаж.
Концесионерът се задължава за целия срок на договора за концесия от 15 г. да предоставя цена за 1 бр. чадър в размер до 1 лв. с ДДС и цена за 1 бр. шезлонг в размер до 1 лв. с ДДС в зоната за платени плажни принадлежности на морския плаж.
Размерът на концесионното възнаграждение за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното възнаграждение за морските плажове и предложения от концесионера размер на роялти от 10,50 на сто без ДДС. Годишното концесионно възнаграждение за първата година от срока на концесията е в размер на 127 762,73 лв. без ДДС. Предложението за инвестиции, свързани с популяризирането на природните дадености на морския плаж като естествен природен ресурс за рекреация и отдих и за подобряване на облика му за срока на концесията, е в размер на 387 811,20 лв. с ДДС.
Размерът на концесионното възнаграждение се променя е акт на министъра на туризма, считано от влизане в сила на изменения в нормативната уредба, уреждаща реда за неговото определяне.
Началната дата на концесията е датата на влизане в сила на концесионния договор.
 
Европейската диплома е сред темите на заседанието на Съвета по образование, младеж , култура и спорт на ЕС
Европейската диплома ще бъде част от темите, по които ще се дебатира по време на редовното заседание на Съвета по образование, младеж, култура и спорт на ЕС на 25 и 26 ноември 2024 г. в Брюксел.
Министрите, отговорни за младежта, ще приемат Заключения на Съвета относно предоставянето на глокални възможности за младите хора, живеещи в селските и отдалечените райони; Резолюция на Съвета относно резултатите от 10-ия цикъл на Диалога на ЕС по въпросите на младежта и Резолюция на Съвета относно Работния план на Стратегията на ЕС за младежта 2025-2027.
Предвижда се министрите на образованието да приемат Заключения на Съвета относно стратегическите партньорства в образованието и обучението и Препоръка на Съвета относно привлекателни и устойчиви кариери във висшето образование. Министрите на образованието ще дискутират по темата: „Насърчаване на ориентирани към бъдещето умения и конкурентоспособност чрез висшето образование“.
Очаква се министрите с ресор спорт да одобрят Заключения на Съвета относно насърчаването на трайното наследство от големи спортни събития. Ще обсъдят и ролята на основните характеристики на Европейския спортен модел.
Съветът на министрите, отговорни за културата и аудиовизията, ще приеме Заключения относно подобряване и насърчаване на достъпа до култура и ще дискутира темата за ролята на библиотеките за развитието на медийната грамотност. 
 
Одобрена е позиция на страната за заседание на Съвета на управителите на Черноморската банка за търговия и развитие
Правителството одобри позиция на България за заседанието на Съвета на управителя на Черноморската банка за търговия и развитие (ЧБТР) на 6 декември 2024 г.
С решението си Министерският съвет упълномощава управителя за Република България да гласува съгласно одобрената позиция.
Черноморската банка за търговия и развитие е международна финансова институция на страните участнички в Черноморското икономическо сътрудничество. Дейността й е насочена към финансиране и насърчаване на регионални проекти от публичния и частния сектор, както и към поощряване на търговската активност между страните акционери.
 
Одобрени са допълнителни средства по бюджета на Министерството на здравеопазването
Министерският съвет на Република България прие проект на Постановление, с което се одобряват допълнителни средства по бюджета на Министерството на здравеопазването за 2024 г.
Средствата в размер на 27 731 200 лв. по бюджета на Министерството на здравеопазването за 2024 г. са за предоставяне на допълнителен трансфер на Националната здравноосигурителна каса за финансиране на дейности във връзка с лечението на лица до/над 18-годишна възраст по чл. 82, ал. 1 а, 3 и 6 от Закона за здравето.
С допълнителните средства ще се осигури адекватно, ритмично и своевременно финансиране на дейностите, които по закон са определени като държавна отговорност и ще се предотврати създаването на социално напрежение и натиск.
 
Одобрени са 5 384 660 лв. за капиталови разходи за 2024 г. по бюджета на Националната служба за охрана
Със свое постановление правителството одобри средства в размер на 5 384 660 лв. по бюджета на Националната служба за охрана (НСО) за 2024 г., предназначени за обезпечаването на предстоящи плащания по сключени договори за изпълнение на Инвестиционната програма за национални проекти, както и за реализиране на капиталови разходи, подпомагащи административната дейност на Службата.
Необходимите средства се осигуряват за сметка на капиталовите разходи по централния бюджет за тази година. Със Закона за държавния бюджет на Република България за 2024 г. капиталовите разходи на първостепенните разпоредители с бюджет за периода 2024 - 2026 г. са изведени в обособен ресурс в централния бюджет. Приоритетните проекти са по Инвестиционната програма за национални проекти с прогнозен план на разходите за 2024 година. Предложеният подход дава възможност за проектите, които са с готовност за незабавна реализация, да получават своевременно необходимите средства от централния бюджет. Целта е постигане на по-добро планиране и разходване на капиталовите разходи, както и по-висока ефективност и прозрачност при изпълнението на инвестиционните програми.
 
Правителството утвърди датите на религиозните празници през 2025 г. на вероизповеданията, различни от източноправославното
По предложение на ръководствата на религиозните общности в България правителството определи дните на религиозните празници през 2025 г. на вероизповеданията, различни от източноправославното. Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници.
Празниците на Католическата църква у нас са: 21 април - вторият ден от Възкресение, 29 юни - „Св. Св. Апостоли Петър и Павел“, 1 ноември - „Всички Светии“ и 8 декември - Непорочното зачатие на Света Богородица.
Мюсюлманското вероизповедание ще празнува, Рамазан байрам - на 31 март и 1 април, Курбан байрам на 5, 6 и 9 юни, Рождението на Мухаммед на 3 септември.
За религиозната общност на евреите празниците са: 14 април - Песах, 2 юни - Шавуот, 23 септември - Рош Ашана, 1 октомври - Йом Кипур и 7 октомври - Сукот.
Арменската апостолическа православна света църква ще празнува Рождество Христово на 6 януари, 20 април - Възкресение Христово, 29 май - Възнесение Господне, 8 юни - Петдесетница, 20 юли - Преображение Господне и 18 август - Успение Богородично.
Празничните дни за обществото „Бяло братство” са: 22 март - Ден на пролетното равноденствие, раждането на Учителя Петър Дънов - 12 юли, Съборните дни - 19, 20 и 21 август, и Денят на Учителя - 27 декември.
Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни.
Последователите на Будистка общност „Карма Кагю“ - България ще празнуват на 11 юни - Весак (ден на раждането, просветлението и паранирваната на Буда Шакямуни).
Свидетелите на Йехова в България отбелязват Възпоменанието на смъртта на Исус Христос на 12 април и Конгресни дни на 4, 5, 6, 11 и 12 юли.
Евангелските църкви ще празнуват 31 октомври деня на Реформацията.
Бахайска общност в България - 20 март - Ноу Руз, 20 април - Резван, 28 май - Възнесението на Бахаулла, 9 юли - Мъченическата смърт на Баб, 22 октомври - Рождение на Баб, Рождение на Бахаулла - 23 октомври.
Будистка общност в България - 14 януари - Махаянска Нова година, 15 февруари - Паранирвана - Преминаване в Нирвана, 28 февруари и 2 март - Лосар - Тибетска Нова година, 12 май - Весак - Раждането и Просветлението на Буда, 8 декември - Денят Бодхи -- Ден на Свещеното дърво.
Общество за Кришна съзнание - 14 март - Гаура Пурнима, 6 април - Рама Навами, 11 май - Нрисимха Чатурдаши и 16 август - Кришна Джанмащами.
 
Одобрени са промени в Закона за данъците върху доходите на физическите лица
Министерският съвет одобри проект на Закон за изменение и допълнение на Закона за данъците върху доходите на физическите лица. С него се усъвършенства данъчното законодателство и се улесняват данъчно задължените лица.
С промените се прецизират разпоредбите за ползване на данъчни облекчения за деца, включително и с увреждания, от родител, на когото не е предоставено упражняването на родителските права в случаите на развод или когато няма сключен брак. По този начин ще се внесе повече яснота по отношение на поредността на ползване на съответното данъчно облекчение от двамата родители. То трябва да се ползва от родителя, на когото са предоставени родителските права и само ако този родител няма достатъчно доходи облекчението да може да се ползва изцяло или частично от този, на когото не са предоставени.
Актуализират се разпоредби на закона и се синхронизират с действащите правила за внасяне на данъци в Националната агенция за приходите по сметките за приходи на Централното управление на НАП в Българска народна банка, по които данъчно задължените лица извършват плащания, считано от 01.10.2023 година.
Измененията предвиждат създаване на административнонаказателна санкция за непредставени или представени извън срока информация и данни по глава пета от Закона за Националната агенция за приходите.
Промени ще бъдат направени и във Валутния закон във връзка с препоръки на Комитета MONEYVAL по усъвършенстване на мерките срещу изпирането на пари.
 
Одобрени са промени в Закона за корпоративното данъчно облагане
Със свое решение правителството одобри проекта на Закон за изменение и допълнение на Закона за корпоративното данъчно облагане.
Предложените промени са свързани с продължаване прилагането на минималната помощ чрез преотстъпване на корпоративен данък в случаите на производствена дейност в общини с безработица, по-висока от средната за страната. Помощта ще се прилага за периода от 1 януари 2024 г. до 31 декември 2030 г., включително за корпоративния данък за 2030 г., в съответствие с новия Регламент (ЕС) 2023/2831 на Комисията от 13 декември 2023 г. относно прилагането на членове 107 и 108 от Договора за функционирането на Европейския съюз към помощта de minimis.
Въвеждат се и уточняващи и/или допълнителни разпоредби по отношение на минималното данъчно облагане на многонационалните и големите национални предприятия, които са в съответствие с Модела на правила, Коментара към тях, административните насоки и другите документи от Рамката за прилагане на типовите глобални правила срещу свиване на данъчната основа на ОИСР, както и мерки за актуализиране и синхронизиране на текстове от ЗКПО с други актове - като отмяна на текстовете, касаещи ваучерите за храна на хартиен носител и тези, свързани с промяната в сметките на Националната агенция за приходите.
В преходните и заключителни разпоредби на проектозакона са предложени промени в Данъчно-осигурителния процесуален кодекс, свързани с изискванията на ОИСР за осигуряване на конфиденциалност на съдържанието на информационната декларация за допълнителния данък. Във връзка с предложените текстове за изменение и допълнение на ЗКПО, съдържащи парични стойности в левове, се предлага и изменение и допълнение на Закона за въвеждане на еврото в Република България в частта на преходната разпоредба на § 36, с която е направеното изменение в ЗКПО, с което ще се постигне пълна синхронизация на ЗКПО със Закона за въвеждане на еврото в Република България.
 
Одобрено е изменение на Закона за данък върху добавената стойност
Със свое решение правителството прие проекта на Закон за изменение и допълнение на Закона за данък върху добавената стойност.
Промените са с цел въвеждане на изисквания, налагани от правото на Европейския съюз, както и за усъвършенстване на данъчното законодателство.
С разпоредбите на Директива (ЕС) 2020/285 са приети правила, с които се предоставя значителен стимул за стартиращите предприятия и се осигурява възможност за извършване на ефективен контрол върху по-големите данъчно задължени лица, за заделяне на повече ресурси за борба с измамите с данък върху добавената стойност и за подобряване на прилагането на настоящата система на ДДС.
В изпълнение на задължението за въвеждане в ЗДДС на Директива (ЕС) 2020/285 има разпоредби за специални режими за малки предприятия - режим за малки предприятия в страната и режим за малки предприятия в Европейския съюз. Специалните режими за малките предприятия имат за цел да намалят разходите, понасяни от малките предприятия, които са пропорционално по-високи от разходите на големите предприятия, поради по-ограничените им ресурси за справяне със сложността и разпокъсаността на системата на ДДС в ЕС.
Във връзка с предложените промени, наложени от въвеждането на разпоредбите на Директива (ЕС) 2020/285, в законопроекта има изменения и в общите правила за регистрация и дерегистрация по реда на ЗДДС.
Въведено е задължение за предоставяне на данни за наличните дълготрайни активи и материални запаси от регистрираните по закона лица. Декларирането им е заложено като мярка за намаляване дела на сивата икономика, за борба с данъчните измами, укриването на данъци и отклонението от данъчно облагане в Плана за действие за изпълнение на Стратегията за противодействие на изпирането на пари и финансирането на тероризма в Република България.
Законопроектът съдържа и предложения за техническа редакция на някои разпоредби, както и допълнителни уточнения с оглед прецизиране на текстове в ЗДДС.
 
Одобрени са промени в Закона за акцизите и данъчните складове
Със свое решение правителството одобри законопроект за изменение и допълнение на Закона за акцизите и данъчните складове и предлага на Народното събрание да го приеме.
Промените са свързани с ясно дефиниране на понятията, свързани с течностите за електронни цигари, съдържащи или несъдържащи никотин. Въведени са разпоредби за ограничаване на данъчнозадължените лица от презапасяване с тютюневи изделия в случаите на влизане в сила на нови акцизни ставки. Предлага се създаването на механизъм, чрез който да се подобри взаимодействието на митническата администрация с лицата, извършващи спедиторска, логистична и транспортна дейност за да се сведе до минимум възможността за транегранични доставки на укрити акцизни стоки в държави от Западна Европа.
Измененията и допълненията ще допринесат за избягване на неясноти и възможностите за разнопосочно данъчно тълкуване, както и за отстраняване на констатирани проблемни области при прилагането на закона.
 
Одобрен е проект за изменение и допълнение на Закона за движение по пътищата
Правителството одобри проект за изменение и допълнение на Закона за движение по пътищата. Заложената основна цел е предложените изменения и допълнения, е повишаване на безопасността на движението по пътищата, ограничаване и поставяне началото на тенденция за трайно намаляване на броя на загиналите и ранените от пътнотранспортни произшествия, увеличаване на превантивния ефект, подобряване на ефективността от контролната дейност, ограничаване на усещането за безнаказаност в нарушителите на правилата за движение.
Законопроектът обхваща следните основни изменения и допълнения:
Регламентират се подробно стойностите на максимално разрешената скорост за движение в населено място, извън него, автомагистрала и скоростен път за различните категории, към които спадат управляваните ог водачите моторни превозни средства. Въвеждат се и нормативни изисквания и регламентация на нарушение на средна скорост, като за място на извършеното нарушение се счита участъка от пътя, за който то е установено;
Прецизират се някои от правилата за движение по пътищата в населените места - регламентиране на зони, в рамките на които да важи едно и съшо ограничаване на скоростта от 30 км/ч на всички превозни средства;
Въвеждат се конкретни задължения към стопаните на пътя оглед подобряване на организацията на движението след строително-ремонтни дейности своевременно отстраняване на временни пътни знаци заменяне на увредени знаци, предпазни съоръжения, почистване на пътното платно и др.;
Предлага се и въвеждането на изискването водач, навършил 1 7-годишна възраст, да шофира с придружител;
Предлага се отмяна на изискването за поставяне на стикер на знак за сключена задължителна застраховка ..Гражданска отговорност" па автомобилите и за носенето па контролен талон към знака. Въвежда се и по-детайлна законова регламентация на издаваните разрешения за провеждане на допълнително обучение за възстановяване на контролни точки;
Въвежда се допълнително изискване към оборудването на превозните средства с пожарогасители;
Предлага се отмяна на досега действащия Правилник за прилагане на ЗДвП, след като част от разпоредбите му бъдат уредени на законово ниво - например систематизиране на правилата за знаците, маркировките и светофарите, другите средства за сигнализация, опознавателни знаци, поставяни на превозните средства;
Регламентират се на законово ниво всички случаи на прекратяване на регистрацията на регистрирано ППС и се създават условия за облекчаване на административната тежест върху гражданите и бизнеса;
Предложено е улесняване на процедурите по съобщаване и връчване на издадените електронни фишове и наказателни постановления.
За нарушения, за които е предвидено наказание лишаване от право да се управлява МПС се предвиждат нови административни мерки за временно отнемане на СУМПС за всички случаи, за които законодателят е предвидил такова наказание;
Предложена е и промяна в размера на налаганите наказания, както по отношение на лишените от право на управление, така и по отношение на наказанието глоба, като се фиксират и техният размер. Предвижда се и изменение на ЗАНН. с което да бъде улеснен процесът на връчването на съответните наложени наказания, включително и възможността за връчване на отпечатан дигитален образ на издаденото наказателно постановление;
Предложена е възможност за осъществяване на контрол от органите на МВР с необозначени превозни средства-той ще се извършващ от полицейските органи, изпълняващи служителите си задължения в униформено облекло;
Предвиден е и информационен обмен между компетентните за осъществяване на контролна дейност органи. 
 
Одобрен е проект на Закон за изменение и допълнение на Закона за храните
Министерският съвет прие Решение за одобряване на проект на Закон за изменение и допълнение на Закона за храните.
Законопроектът има за цел да осигури постигане на пълно съответствие с разпоредбите на Директива 2009/54/ЕО на Европейския парламент и на Съвета от 18 юни 2009 г. относно експлоатацията и предлагането на пазара на натурални минерални води, така че да се осигури съответствие на българското законодателство с европейското, включително да се гарантира спазването на принципа „един и същ извор - едно търговско описание”. В тази връзка се въвеждат определения за понятието „находище” и „подземно водно тяло”.
Също така се цели подобряване на законодателната уредба за ограничаване на административната тежест и подобряване на административното обслужване за бизнеса, за гражданите и за износителите на бутилирани води за трети страни.
С прецизиране на разпоредбата относно издаване на здравен сертификат за износ на бутилирани натурални минерални, изворни и трапезни води, ще се осигурят и условия за издаване на документ, съответстващ на изискванията на компетентните органи на страната, в която ще бъдат изнасяни бутилираните води. Документът ще бъде издаван от здравните власти на Република България. С цел уеднаквяване на законодателството в тази област се предлагат изменения и на Закона за здравето.
 
В Пловдив ще има Институт за системни иновации в храните и виното
Към Университета по хранителни технологии - Пловдив ще се създаде Институт за системни иновации в храните и виното, реши правителството.
Институтът ще разработва, усъвършенства и прилага научни и технологични подходи за постигане на трансформация на аграрния сектор в България. Новосформираното звено ще има стратегическа роля в намирането и осигуряването на иновационни и съвременни решения за предизвикателствата и проблемите към аграрния сектор в България, включващ частни фирми, държавни и научни институции и други организации. Ще се разработват експертни анализи, стратегии, научно-обосновани политики и други рамкови документи за осигуряване на трансформацията в земеделието чрез качествени продукти и услуги.
Предложението за откриване на Института е на ректора на Университета по хранителни технологии в Пловдив след решение на академичния съвет на висшето училище. 
           
/МТК/

Title Представители на политически формации се срещнаха с протестиращите таксиметрови шофьори:
This is a modal window.
Beginning of dialog window. Escape will cancel and close the window.
End of dialog window.
Представители на различни парламентарно представени политически формации излязоха при протестиращите таксиметрови шофьори, които изразяват недоволството си в центъра на София срещу поскъпването на премията по задължителната застраховка „Гражданска отговорност“. 
Първи при протестиращите излязоха народните представители от „ДПС – Ново начало“ Халил Летифов и Байрам Байрам. Те посочиха, че формацията се ангажира с проблемите на бранша и ще положи усилия за решаването им. Протестиращите настояха пред Летифов, като бивш ръководител на Комисията по транспорт и съобщения в предходния парламент, да се намери бързо решение на проблема. 
След това при протестиращите излязоха Кирил Петков и Асен Василев, съпредседатели на „Продължаваме Промяната“. Според Кирил Петков едновременно увеличаване на цената на застраховката прилича на „картелно споразумение“. Депутатите от „Продължаваме Промяната“ припомниха, че ръководството на Комисията за финансов надзор, в лицето на Юлия Ненкова, е с изтекъл мандат. Те подчертаха също, че тя е майка на депутат от ГЕРБ-СДС – Александър Ненков. 
От „БСП - Обединена левица“ също разговаряха с протестиращите таксиметрови шофьори. Представителите на левицата Мая Манолова и народният представител Манол Генов изразиха ангажираност към поставените от протестиращите искания. 
Част от протестиращите посрещнаха с положителни възгласи представителите на формациите, а други изразиха недоволството си. Според част от таксиметровите водачи настоящият парламент не може да намери решение на проблема чрез законодателни промени, тъй като все още няма избран председател и няма конституирани комисии, заради което не може да заработи по същество. 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С инициативи сред ученици РЗИ в Търговище ще отбележи Международния ден без тютюнопушене:
С инициативи сред ученици РЗИ – Търговище ще отбележи Международния ден без тютюнопушене – 21 ноември. Специалисти на Регионалната здравна инспекция ще включат в проявите възпитаници на училища от Търговище и общината, информират от институцията. 
Ще бъде проведено измерване на количеството въглероден оксид в издишания въздух на активни и пасивни пушачи чрез апарата „Smoker lyzer“ в  училища от община Търговище. Функционално измерване на дишането чрез апарата „Спирометър“ ще бъде направено сред ученици от областния град Търговище. Експертите на РЗИ – Търговище ще проведат и серия обучения сред ученици от осми до 12-ти клас от община Търговище. 
От институцията посочиха, че всеки пушач би могъл да се консултира безплатно как да откаже тютюнопушенето през цялата година. Това се случва в кабинета за консултиранe и отказване от тютюнопушенето в сградата на РЗИ - Търговище. И допълват, че информация и насоки могат да се получат и след обаждане на Националната телефонна линия за отказ от тютюнопушенето на номер 0700 10 323.
Традиционно Международният ден без тютюнопушене се отбелязва всеки трети четвъртък на месец ноември. Тази година мотото е: „Месец без никотин! Изборът е твой!“
В България 34,5% от населението на възраст над 20 години са ежедневни пушачи, по данни от проучване на факторите на риска за здравето на Националния център по обществено здраве и анализи. Остава и проблемът с тютюнопушенето сред подрастващите. Резултатите от изследването показват, че 26,3% от анкетираните са правили опити да пушат цигари. Почти всяко пето дете е настоящ пушач. Разпределението по възрастови групи показва, че тютюнопушенето е много по-разпространено сред 15-19 годишните, отколкото сред тези на 10-14 години. Сред пушачите и в двете възрастови групи преобладават момичетата, макар и незначително. 
Началникът на Клиниката по пневмология и фтизиатрия в УМБАЛ „Свети Георги“ ЕАД - Пловдив доц. д-р Владимир Ходжев коментира за БТА, че България е на челно място по тютюнопушене в Европа и на едно от първите места по детско-юношеско пушене. А тютюнопушенето е една от причините за водещите хронични заболявания - инфаркти, инсулти и белодробни болести, както и онкологичните страдания. 
/ТНП/

Title Днес няма избран председател на парламента заради „Демократична България“ и БСП, според Радостин Василев:
This is a modal window.
Beginning of dialog window. Escape will cancel and close the window.
End of dialog window.
Днес няма избран председател на парламента заради „Демократична България“ (ДБ) и БСП, каза пред медиите в кулоарите на парламента Радостин Василев, лидер на партия „Морал, единство, чест“ (МЕЧ).
Според него това, което се случва в "Продължаваме промяната" (ПП) и ДБ е разцепление. По думите му те са „политически субект, който в следващи избори ще се разпадне“.
За мен в ДБ зависимостта от ГЕРБ е ясна много отдавна, а в БСП зависимостта от Пеевски е очевидна още с махането на Нинова, коментира Василев и отбеляза, че планът на МЕЧ е всички срещу Борисов и Пеевски.
Първото заседание за избор на председател на 51-вото Народно събрание ще бъде възобновено на 22 ноември (петък) в 10:00 часа. Това обяви председателстващият заседанието Силви Кирилов от „Има такъв народ“ и посочи, че решението е било взето на провелия се по-рано в парламента председателски съвет.
 
/БИ/

Title Фолклорна група „Роса” в Атланта отправи покана за работилничка за изработване на мънистени гривни на 23 ноември:
Фолклорна група „Роса” в Атланта отправи покана за работилничка за изработване на мънистени гривни. Събитието ще се състои на 23 ноември от 15:00 до 17:00 часа местно време на адрес: 2861 Henderson Mill Rd, Atlanta, GA 30341. 
Входът за работилничката е с такса, като има възможност и за закупуване на стан на място, който може да се използва за бъдещи проекти.
„Събраните средства ще бъдат предоставени за изграждането на Български културен център в Атланта”, посочват от фолклорната група в своята страница във Фейсбук. 
В сайта на формацията, която действа към Българо-американска културна асоциация „Роса” – Атланта, е посочено, че с идеята за български културен център в Атланта, Асоциацията се стреми да създаде български кът, където желаещите в щата Джорджия в САЩ ще могат да се докоснат до богатството на българския фолклор, култура и традиции и ще бъдат създадени условия за съхранение и популяризиране на българските национални обичаи, творчество и история за поколения напред.
Група „Роса” е създадена от ентусиасти през 2010 г. Целта е да се запазят и развият българската култура и традиции в САЩ. През първите две години се преподават само автентични български народни танци. От януари 2013 г. с помощта на хореографа Веселин Василев групата разширява дейността си с хореографии на танци от различни български фолклорни области и започва да се изявява на различни събития и поводи.
В сайта на формацията пише още, че от 2013 година към групата е създаден и женски хор, ръководен от Диляна Славова. А през 2015 година Нора Павлова-Александрова създава и младежка танцова група „Роса“.
Сред дейностите, които организира Българо-американската културна асоциация „Роса” – Атланта, са работилнички за мартенички (от 2018 г.) и работилнички за „Писани яйца” (за втора година). От 2015 година насам от Асоциацията отбелязват и пресъздават обичаите „лазаруване” и „коледуване”. Фолклорната група участва също така от 2015 година на един от най-големите интернационални фестивали в Атланта – „Dogwood Festival”, сподели за рубриката „БГ Свят” на БТА Диляна Славова, президент и музикален директор на Българо-американската културна асоциация „Роса”.
/ЙК/

Title Три победи за българските боксьори на Балканското първенство в Сърбия:
Българските боксьори постигнаха три победи във втория ден на Балканското първенство в Лозница (Сърбия). Националите продължават с успешното си представяне на шампионата в западната съседка.
Европейският шампион за мъже Рами Киуан (75 кг) не остави шанс на Панайотис Роидос от Гърция и го победи с 5:0 съдийски гласа. Така той продължи пътя си към титлата в Лозница, а следващото му препятствие ще бъде хърватина Петър Кнежевич, с когото ще се боксират тази вечер.
Победи постигнаха и двама от юношите. Владимир Давидов (63 кг) се наложи в драматична битка над Тарик Весели (Република Северна Македония) с 3:2 гласа, а Янко Илиев (54 кг) се справи с 4:1 с представителя на домакините Вук Берклович.
Двама български състезатели допуснаха поражения. В категория до 57 килограма Джан Ахмедов отстъпи на Илиас Папаефтиму (Гърция) с 0:5, а Николай Иванов (80 кг) загуби със същия резултат от Юрай Тутунджич (Хърватия).
При младежите Иван Янкулски (+92 кг) имаше малшанс да получи контузия в началото на втория рунд срещу Асаф Поздер (Босна и Херцеговина), която не му позволи да продължи, въпреки че бе спечелил първия рунд.
Днес ще има четири двубоя на Балканското първенство с българско участие. Освен Рами Киуан, предстоят две срещи при жените и една при младежите. В категория до 52 килограма Венелина Поптолева ще срещне Диана Петренко (Украйна), а Валерия Андреева (66 кг) ще се изправи срещу Наталия Меринова (Украйна). В категория до 48 килограма при младежите Даниел Цветков ще играе с Руслан Бедниченко (Украйна).
/БД/

Title Мемориална плоча в памет на репресираните от комунистическата власт тютюноработници бе открита в Пловдив:
Мемориална плоча в памет на репресираните от комунистическата власт тютюноработници при стачката през 1953 година бе открита в Пловдив. Инициативата е на Съюза на офицерите от резерва „Атлантик“ и Клуб на жените "Демократи за силна България" (ДСБ) - Пловдив, с подкрепата на Министерството на отбраната. Плочата е поставена на сградата на Военното окръжие в Пловдив на бул. "Руски".
В началото на май 1953 година в едната от сградите на някогашната фабрика за тютюневи изделия "Томасян" започва стачка, която постепенно прераства в масова демонстрация против лошите условия на труд през комунизма, каза пред журналисти председателят на Управителния съвет на Съюза на офицерите от резерва „Атлантик“ полк. (о.з.) Вилис Цуров. По думите му това е първото събитие против комунизма в Източна Европа. Правителството тогава не взима бързи мерки, тъй като протестиращите са били предимно жени. С решение на властта районът е отцепен, започва престрелка и по различни данни са убити между пет и 10 души, а над 50 са ранени, разказа Цуров. Той допълни, че до 9 септември 1944 година фабриката е работила целогодишно, но новият режим решава дейността ѝ да стане сезонна и намалява производството и персонала. Настъпва брожение сред работниците кои да останат и кои да бъдат уволнени, което води до решението за обща стачка.
Сградата на окръжието някога е била тютюнев склад и бунтът се е случил някъде съвсем наблизо, каза председателят на клуба на ДСБ в града Гергана Станкова. Тя разказа, че лично е свързана с инициативата, тъй като майка ѝ е работила в тютюнев комбинат. 
/РИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Макс Ферстапен преди Гран при на Лас Вегас във Формула 1: "Това е финалният щурм за всички":
Нидерландският пилот на "Ред Бул" Макс Ферстапен ще стане шампион във Формула 1 за четвърти пореден път, ако победи Ландо Норис от "Макларън" на състезанието в Лас Вегас през уикенда, пише агенция "Ройтерс".
От друга страна Норис се нуждае от 3 точки повече от съперника си, което изисква позиция поне в топ 8, дори ако Ферстапен не спечели точки, за да отложи неизбежното за още една седмица и да продължи битката за титлата в Катар.
Макс Ферстапен води с 62 точки, а в Лас Вегас може да спечели общо 60, което означава, че нидерландецът може да си позволи да загуби 2 точки в спора с Норис и все пак да си осигури титлата, предвид това, че той има 8 победи през сезона, а британският пилот само 3.
"Това е финалният щурм за всички", каза Ферстапен, който може да стане едва шестият пилот, който печели поне четири титли, при три оставащи до края на сезона състезания.
"Представихме се добре тук през миналата година, пистата е наистина бърза и с много възможности за изпреварване", добави той.
Норис, който завърши шести в Бразилия на 3 ноември, въпреки че стартира от полпозишън, ще се бори и за титлата при конструкторите, тъй като "Макларън" води с 36 точки пред "Ферари" на върха в класирането. "Макларън" преследва първа титла при конструкторите от 1998 година, а "Ферари" - първа от 2008-а насам.
Мексиканският съотборник на Макс Ферстапен Серхио Перес заяви, че пистата в Лас Вегас е една от тези, които харесва.
"Страхотно е да се състезаваш тук, а и за присъствие на всички по трибуните и тези, които гледат по телевизията. Знам, че трябва да се представя добре и да извлека максимума от колата и собственото си представяне", обясни Перес.
Миналогодишното Гран при на Лас Вегас беше най-голямото спортно събитие в историята на града, създавайки икономическо въздействие от близо 1.5 милиарда долара, според организаторите.
Тази година бяха добавени повече от 10 000 общи входни билети.
/КМ/

Title ГИТ: Български и гръцки инспектори по труда обмениха добри практики и осъществиха съвместни проверки:
Български инспектори посетиха Гръцката инспекция по труда с цел обучение и извършване на съвместни проверки. Инициативата бе организирана и подкрепена от Европейския орган по труда. 
По време на посещението бяха представени функциите и дейността на ИА „Главна инспекция по труда“ (ИА ГИТ).  От презентацията на гръцките инспектори стана ясно, че превенцията на недекларирания труд е сред приоритетите в контролната дейност и на двете институции. Представени бяха и законодателни промени в Гърция, с които е въведена дигитална карта за отчитане на работното време и електронен регистър „Ергани II“. Според разпоредбите компаниите са длъжни да създадат в своите обекти електронна система за отчитане на работното време и да се регистрират в електронния регистър. Двете системи са свързани и записват в реално време, като осигуряват точен запис кога всеки служител започва и завършва своята смяна. Целта е да се предоставя отчетност и прозрачност при спазване на трудовото законодателство по отношение на извънредния труд, периодите на почивка и стандартите за минимална заплата.
Дигиталната карта може да се използва на работното място през мобилно устройство посредством мобилно приложение “My Ergani”. В него са отразени всички данни на работника, свързани със заетостта, включително работно време, трудови договори, фишове за заплати и социалноосигурителни вноски, както и достъп до всички документи, подавани от неговите работодатели. В случай че информацията в мобилното приложение не отговаря на реално отработеното работно време, работникът има право да сигнализира Инспекцията по труда. 
При проверката на място българските инспектори по труда участваха като наблюдатели. Направената справка от инспекторите по труда показа, че всички работещи в обекта, който беше проверен, фигурират в базата данни на системата, а работното им време съответства на данните от техните дигитални карти.
Участниците в инициативата изразиха желание и готовност за участие и в други срещи с цел укрепване на съвместното сътрудничество между държавите и споделяне на добри практики.
 
 
/МТК/

Title Румънският парламент одобри създаването на две анкетни комисии - за разходите на президента Йоханис и за "имотната мафия":
Румънският парламент одобри създаването на две парламентарни анкетни комисии - едната за проверка на разходите, направени от и за президентската администрация в периода 2014 - 2024 г., а другата "за разследване на имотната мафия" и случая “Нордис”, в който бе замесено и името на премиера Марчел Чолаку. Това стана на съвместно заседание на Камарата на депутатите (долната камара на румънския парламент) и на Сената (горната камара на румънския парламент) днес, предават местните медии. Първата комисия е инициирана от парламентарните групи на управляващата Социалдемократическа партия, втората - от парламентарните групи на нейния доскорошен коалиционен партньор - Национално-либералната партия. 
Комисията “Нордис”
Комисията “Нордис” бе одобрена с 256 гласа „за“, два „против“ и четири “въздържал се”. Тя ще има 15 членове: седем от Социалдемократическата партия, четирима от Национално-либералната партия, двама от “Съюз за спасение на Румъния” и по един от “Алианс за обединение на румънците” и от Демократичния съюз на унгарците в Румъния. Сред целите на комисията са идентифицирането на незаконни начини за продажба на някои жилища в етап на проект или за продажба на едно и също жилище на двама или повече души, като се започне от случая “Нордис”; идентифициране на начини за законно намаляване на ДДС, дължим от предприемачите на недвижими имоти за изградените или в процес на изграждане на имоти, продадени на потребителите; установяване на механизмите, чрез които предприемачите „обезценяват” търговските дружества, чрез които извършват строежа и впоследствие ги фалират, прехвърляйки щетите върху добросъвестните купувачи. Анкетната комисия ще трябва да установи и необходимите законодателни решения за отстраняване от сделките с недвижими имоти на описаните по-горе причини с негативни последици.
Името на премиера Марчел Чолаку бе замесено в „скандала Нордис“, след като стана известно, че на 30 май 2022 г. той и синът му, заедно с министъра на транспорта Сорин Гриндяну и депутатите Лаура Викол и Алфред Симонис, са се върнали от Формула 1 Гран При в Монако с частен самолет на компанията Цириак Еър (Țiriac Air), а полетът е бил платен от компанията за недвижими имоти "Нордис" (Nordis). Журналистическо разследване разкри неотдавна бизнес схема, при която купувачи са били убеждавани да плащат авансово за апартаменти, които никога не са им били предадени. Основен акционер в „Нордис“, която в момента е в неплатежоспособност, е Владимир Чорба, съпруг на депутатката от Социалдемократическата партия Лаура Викол, бивш шеф на правната комисия в Камарата на депутатите.
Трима от кандидатите за президентския пост в Румъния - Николае Чука (Национално-либерална партия), Елена Ласкони (Съюз за спасение на Румъния) и Мирча Джоана (независим), поискаха оставката на премиера Марчел Чолаку, като го обвиниха, че се е възползвал от парите парите на жертвите на „Нордис“.
Т. нар. комисия “Йоханис”
Така наречената комисия “Йоханис” бе одобрена с 258 гласа “за”, двама “против” и двама “въздържал се”. Тя също ще има 15 членове: седем от Социалдемократическата партия, четирима от Национално-либералната партия, двама от “Съюз за спасение на Румъния” и по един от “Алианс за обединение на румънците” и от Демократичния съюз на унгарците в Румъния. Комисията трябва да установи причините, довели до засекретяването на документи относно разходите на президентската администрация, както и правното основание, на което е направено това засекретяване, за да определи сумите, плащани за наем на частни луксозни самолети, използвани във външни и вътрешни пътувания на президента, разходи за заплащане на квартири в чужбина при специални условия - премия и със специални облекчения по искане на държавния глава, както и общия брой задгранични пътувания, извършени от президента през периода от 2014 г. до 2024 г. и общо извършените разходи по тях.
Анкетната комисия също има за цел да установи разходите, направени за преференциално преустройство на жилищните площи, предоставени на разположение на президента съгласно закона, "породени от хобитата и предпочитанията на президента", определянето на разходите, направени за застрояване на голф игрищата, свързани с Вила Лак 3 (официалната резиденция на президента) и протоколната вила в Нептун, както и разходите за обновяване на Вила Лак 3 и за преустройство на вилата на бул. Авиаторилор 86. 
Предстои да се установят разходите от бюджетите на институции, свързани с президентската администрация, по повод ски ваканциите на президента, както и бюджетите на свързани институции, които биха могли да направят разходи за протокол, пътуване, междинни спирки, направени специално в Сибиу за нуждите на президента, определени като "необосновани от дневния ред на президентската администрация".
/СГ/

Title АПИ: Полага се хидроизолацията по пътната плоча на Дунав мост при Русе:
Полага се хидроизолация по пътната плоча в участък с дължина 240 метра при основния ремонт на Дунав мост при Русе. Между 13-19 ноември е монтирана армировка и са поставени PVC тръби за комуникационни кабели в част от тротоарния блок. През миналата седмица завършиха дейностите по полагане на бетон за тротоарен блок в цялото затворено за ремонт трасе. Строителните дейности на съоръжението се изпълнява по утвърдения график в отсечка с дължина от 413 метра, в платното в посока България. 
Продължава производството на нови стоманобетонни пътни панели за лявата лента, както и монтажът на част от реставрирания парапет и стълбовете за осветление. 
През следващата седмица строително-монтажните дейности ще се изпълняват при подходящи метеорологичните условия, като планираните работи включват поставянето на хидроизолация върху пътната плоча в останалия участък с дължина около 173 метра, след което предстои и полагане на асфалтовите пластове. Паралелно с това ще се обновява и антикорозионното покритие на стоманената носеща конструкция.
Строително-монтажните работи на Дунав мост се извършват без спиране на движението и съоръжението няма да се затваря. На обекта се работи ежедневно през светлата част от денонощието. Работният процес се организира и извършва така, че превозните средства да преминават поетапно двупосочно в платното, в което не се работи.
Актуална информация за ремонтните дейности може да бъде намерена в специалната секция „Информация за ремонта на Дунав мост“ на интернет страницата на Агенция „Пътна инфраструктура“. Екипът на Агенцията предоставя регулярна актуална информация за ремонта на съоръжението и е на разположение за допълнителни въпроси и уточнения.
 
 
 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Община Болярово обяви обществена поръчка за зимно поддържане на пътищата:
Община Болярово обяви обществена поръчка за зимно поддържане и снегопочистване на общинската пътна мрежа за периода 2025-2027 г., показва справка в официалния Регистър на обществените поръчки. Договорът с досегашната фирма изтича на 31 декември, сочи докладна записка на кмета Христо Христов, внесена в Общинския съвет.
В обхвата на поръчката попадат участъци от четвъртокласната пътна мрежа в общината с обща дължина 59,30 км. Заложените дейности включват механизирано обработване на пътните платна срещу заледяване и подготовката им за безопасна експлоатация при зимни условия, както и последващо отстраняване на използваните материали - сол и пясък от пътното платно. От кандидатстващите фирми се изисква да осигурят минимум пет броя специализирани автомобили, в това число снегорини. Прогнозната стойност на поръчката е 590 400 лв. общо за календарните 2025 г., 2026 г. и 2027 г.
От своя страна общинската администрация в Болярово също се подготвя за действия при усложнени зимни условия със собствена техника и материали, показва докладна записка от кмета Христо Христов, внесена в Общинския съвет. За сезон 2024/2025 г. по договор са доставени 92 кубически метра пясък, от които в град Болярово са складирани 50 кубика. Останалото количество е доставено по другите населени места в общината с цел по-бърза реакция при нужда от опесъчаване, се казва още в докладната на кмета.
Готовността за действие в усложнена зимна обстановка ще се гледа като точка първа в предварителния дневен ред на утрешното заседание на Общински съвет – Болярово.
/ЛРМ/

Title Два дни преди края на СОР29 се очертава възможност за напредък по финансовите ангажименти за климата:
Очертава се възможност за напредък по финансовите ангажименти, свързани с действията за опазване на климата. Има апетит за споразумение, но постигането му предстои, каза на пресконференция на азербайджанското председателство на СОР29 Ялчън Рафиев, главен преговарящ на СОР29.
В нощта и ранните часове на 21 ноември се очаква проект на споразумение между страните за Новата колективна количествено определима цел (New Collective Quantified Goal - NCQG) за климатичното финансиране, съобщи той. Вече има елементи от проекта за окончателен текст, по които се работи, добави главният преговарящ, но беше предпазлив за резултата. Рафиев подробно обясни усилията, които Азербайджан полага, за да улесни многостранния диалог по трудната тема за климатичното финансиране. Преговорите на техническо ниво са започнали преди няколко месеца, консултациите са на две писти – политически и технически.
Като се има предвид колко малко време остава до края на конференцията, вероятно ще имаме споразумение с малък набор от възможни действия. Ще използваме политически и технически усилия, за да постигнем максимален напредък и после отново ще видим дали ще са нужни още консултации, за да стигнем до успешен резултат, уточни Рафиев. Все още се надяваме, че ще имаме консенсус, каза той.
Еврокомисарят по климатичната политика Вопке Хукстра, който е главният преговарящ на ЕС на СОР29, също изрази очакване скоро да бъде готова първата версия за споразумение. 
Относно Нова колективна количествено определима цел (NCDG), която трябва да увеличи климатичното финансиране за развиващите се държави от сегашните 100 млрд. долара, еврокомисарят отказа засега да посочи конкретни цифри, подчертавайки важността на това първо да бъдат очертани цялостните условия по механизма. 
„От изключително значение е всички, които имат тази възможност, да застанат на висотата на случая, за да гарантираме, че най-уязвимите, тези, които са в най-голяма нужда, ще получат средствата и ще бъдат подпомогнати по отношение на мерките за смекчаването“ на последиците от климатичните промени, каза Хукстра на съвместна пресконференция на Европейската комисия (ЕК) и на европейския парламент (ЕП). 
Единственият път напред е, и трябва да бъде, в посока отдалечаване от изкопаемите горива. Засилването на политиките ни за смекчаване е кристално ясен ясен елемент, върху който насочваме вниманието си, посочи той. 
По думите му продължава работата по редица технически аспекти на член 6 от Парижкото споразумение за климата, който предвижда разработване на международен паазр за търговия с въглеродни емисии. 
Еврокомисарят призова също така в разработваните документи да се „използва езикът на 21 век по отношение на равенството между половете“. 
Евродепутатът Лидия Перейра (ЕНП, Португалия), която е начело на делегация на ЕП на СОР29, подчерта необходимостта да продължи да се използва езикът, залегнал в споразумението от СОР28 в Дубай миналата година за отдалечаване от изкопаемите горива. 
Последният СОР бе много конкретен по отношение на отдалечаването от изкопаемите горива и приложението на договореното трябва да започне, подчерта Перейра, призовавайки председателството на СОР28 в лицето на Обединените арабски емирства (ОАЕ) да застане начело на този процес. 
 
/АКМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Речникът на Кембридж избра "манифест" за дума на 2024 година:
Речникът на Кембридж избра "манифест" за дума на 2024 година, след като знаменитости като певицата Дуа Липа и гимнастичката Симон Байлс говориха за "манифестирането" (проявяването) на своя успех, предаде Пи Ей мидия/ДПА. 
Терминът, който набра популярност в ТикТок (TikTok) и други социални медии, e прегледан близо 130 000 пъти на сайта на речника тази година, което го прави една от най-търсените думи на 2024 г.
Уендалин Никълс, мениджър на издателството на речника на Кембридж, каза, че търсенето на думата манифест се е увеличило "значително" тази година. 
"Употребата й нарасна значително във всички видове медии поради събитията през 2024 г. и показва как значенията на една дума могат да се променят с течение на времето", каза тя.
Певицата Дуа Липа каза тази година, че е "манифестирала" своето участие като хедлайнер на фестивала Гластънбъри.
Според лексикографите терминът "да се манифестираш" ("да се проявиш") е еволюирал, за да се използва в смисъла на "да си представиш, че постигаш нещо, което искаш, с убеждението, че като го направиш, вероятността то да се случи е по-голяма".
Д-р Сандер ван дер Линден, автор на книгата "Психология на дезинформацията" и професор по социална психология в университета на Кембридж, предупреди, че идеята за манифестиране на успех няма научна обосновка.
"Манифестирането е това, което психолозите наричат "магическо мислене" или общата илюзия, че определени умствени ритуали могат да променят света около нас", каза той.
"Манифестирането придоби огромна популярност по време на пандемията в ТикТок с милиарди гледания, включително популярния метод 3-6-9, който призовава да записвате желанията си три пъти сутрин, шест пъти следобед и девет пъти преди лягане". 
"Тази процедура насърчава обсесивно и компулсивно поведение без забележими ползи", продължава д-р Дер Линден. 
"Можем ли обаче наистина да обвиняваме хората, че опитват това, след като известни личности открито "манифестират" успеха си?
Манифестирането на богатство, любов и власт може да доведе до нереалистични очаквания и разочарование", казва още професорът. "Помислете за опасната идея, че можете да излекувате сериозни заболявания просто като си го пожелаете", допълва той.
Според него има добри изследвания за стойността на позитивното мислене, самоутвърждаването и поставянето на цели.
"Изключително важно е обаче да се разбере разликата между силата на позитивното мислене и преместването на реалността с ума - първото е здравословно, докато второто е псевдонаука", казва още д-р Сандер ван дер Линден. 
Най-старият смисъл на думата "манифест" - която английският поет Джефри Чосър през 14-и век изписва като manyfest, е прилагателното, означаващо "лесно забележим или очевиден".
/РБ/

Title Среща с българския полярен изследовател проф. Христо Пимпирев се състоя в Посолството на България в Брюксел:
Среща с българския полярен изследовател, председател на Българския антарктически институт и директор на Националния център за полярни изследвания проф. Христо Пимпирев се състоя в Посолството на България в Брюксел. Това съобщи екипът на дипломатическото ни представителство за рубриката „БГ Свят“ на БТА. 
Проф. Пимпирев представи автобиографичната книга на Иглика Трифонова „Христо Пимпирев: Антарктическият стопаджия“ (2022), която разказва за неговия път от родната България до едно от най-отдалечените места на Земята – Антарктика. 
Книгата хвърля светлина както върху личните преживявания, така и върху историческото значение на българската антарктическа програма и усилията на България да се утвърди на картата на полярните изследвания.
По време на събитието в Българското посолство гостите имаха възможност да се потопят в историята на българското присъствие в Антарктика – от „Куцото куче“ и първите две малки къщички, поставени през 1988 г., до първия български научноизследователски кораб „Св. св. Кирил и Методий“, който отплава преди броени дни от Варна за 33-тата полярна експедиция. 
Тази еволюция е не само научен успех, но и геостратегическо постижение, подчерта проф. Пимпирев, отбелязвайки, че българската антарктическа мисия има ключова роля за нашето присъствие на международната карта на полярните изследвания. 
Проф. Пимпирев заяви, че постиженията ни не са само научни, а имат и изключително геополитическо значение. В качеството на пълноправен консултативен член на Антарктическия договор, България е една от само 29-те държави, които имат право на глас на консултативните съвещания, което ни дава значителни дипломатически и научни възможности, както и важна роля при вземането на решения за бъдещето на Антарктика.
България започна своето присъствие в Антарктика с малки стъпки, като първите експедиции се включиха в международните стремежи към континента. Днес, благодарение на упорита работа и сътрудничество, България разполага със свой научно-изследователски кораб, който символизира нейното значение и ангажимент в региона, сподели проф. Пимпирев.
По време на срещата в мисията ни в Брюксел, която премина в дух на открита дискусия, присъстващите се запознаха с многобройните успехи на българските антарктически експедиции и значението на международното сътрудничество за напредъка в научните изследвания. 
Проф. Пимпирев подчерта, че за постигането на тези цели е нужна не само лична отдаденост, но и екипна работа. Събитието продължи с прожекция на документалния филм на Мария Чернева „Едно ледено лято“, който отведе публиката на вълнуващо пътешествие през вечните ледове на Антарктика.
В края на срещата гостите имаха възможност да получат личен автограф от проф. Пимпирев, да обсъдят още по-дълбоко значението на дипломатическите успехи на България, постигнати благодарение на антарктическите мисии, бъдещите планове на българската антарктическа програма и възможностите за нови международни партньорства. 
В събитието участие взеха дипломати, студенти, преподаватели и представители на българската общност в Белгия.
/ИКВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title ЕФЕ: Посолството на Испания в Украйна затваря врати поради „възможна голяма въздушна атака“ в Киев:
Посолството на Испания в Киев взе решение временно да затвори врати, след като е получена конкретна информация, че днес е възможна „голяма въздушна атака“ срещу града, предаде испанската новинарска агенция ЕФЕ.
Испанското посолство в Киев обяви, че днес няма да предоставя услуги на гражданите на място поради „повишения риск от въздушни атаки в цяла Украйна“.
В имейл, изпратен до испанците, пребиваващи в страната, посолството им препоръчва „да предприемат извънредни мерки за сигурност, да спазват всички препоръки на местните власти и винаги да имат достъп до укритие“.
От дипломатическото ведомство обявиха, че ще продължат да изпълняват онлайн необходимите услуги.
(Тази информация се разпространява по споразумение между БТА и ЕФЕ)
/ГГ/

Title Спаси София: Време е за безопасни и красиви улици в столицата:
Общински съветници от управляващата група на ПП-ДБ и “Спаси София” в Столичния общински съвет предлагат 5 задължителни насоки за проектиране и ремонт на улици и градска среда, които да гарантират безопасност, функционалност и естетика. Според тях, всеки ремонт е шанс за трансформация, а не преповтаряне на стари грешки.  
"Десетилетия наред в София се пресъздават остарели пътни проекти, които не осигуряват безопасност и удобство за всички участници в движението. Време е този вреден начин на работа да спре и да започнем да проектираме улици, които да отговарят на съвременните нужди на града и гражданите", заяви Стефан Спасов, общински съветник от “Спаси София”.  
Като първа стъпка, предлагаме на кмета на София, г-н Васил Терзиев, и администрацията на Столична община, да възприемат 5 ключови принципа за проектиране на градска среда:  
1. Приоритет на пътната безопасност – ясно обозначени пешеходни пътеки, непрекъснати тротоари и стеснени пътни ленти, за да се ограничи скоростта на автомобилите.  
2. Дървета и зеленина с предимство – максимално запазване на съществуващата зеленина и добавяне на нова.  
3. Осветление за безопасност – осветителни тела, които гарантират видимост както на пешеходните зони, така и на автомобилните пътища.  
4. Минимализъм в елементите на градската среда – премахване на излишни елементи, за да се осигури удобство и ред.  
5. Паркиране с мисъл за хората и зеленината – успоредно паркиране с разделяне на групите от паркоместа чрез озеленени острови.  
Тези принципи са вдъхновени от успешни практики в европейски столици като Прага, Варшава и Вилнюс, които вече показват как устойчивото проектиране може да подобри живота на гражданите.  
Как тези насоки ще подобрят София? 
- Повишават безопасността за всички участници в движението.  
- Осигуряват достъпност за най-уязвимите групи – пешеходци, велосипедисти и хора с увреждания.  
- Гарантират красива и функционална градска среда.  
- Премахват условията за преповтаряне на старите грешки в бъдещите ремонти.  
"София заслужава модерни, безопасни и зелени улици, които да отговарят на нуждите на всички граждани. Промяната започва с ясно дефинирани принципи за проектиране и изграждане. Ние от Спаси София сме готови да предложим експертни решения и да работим за една по-добра столица", допълни Андрей Зографски.
Задължителни насоки за проектиране на улици и градска среда в София
/МТК/

Title Един Джеко: "Не беше лесно след това поражение в Германия, но си помагахме на терена":
Нападателят на Босна и Херцеговина Един Джеко вярва в бъдещите добри дни, които очакват отбора. Футболистите на Сергей Барбарес завършиха 1:1 с Нидерландия в последна среща от групата си в Лига на нациите, но преди няколко дни отстъпиха с 0:7 в гостуването на Германия. 
„Този резултат може да бъде положителен за предстоящия период. Трябва да погледнете срещу кого играхме-Нидерландия. Не беше лесно след това поражение в Германия, но си помагахме на терена.
Всеки такъв резултат носи положителна енергия и дава тласък на отбора и треньора, особено в мач, в който вероятно всички очакваха да загубим“, заяви Джеко пред УЕФА.
/БД/

Title Депутатите ще направят пети опит за избор на председател на 51-вото Народно събрание в петък:
Първото заседание за избор на председател на 51-вото Народно събрание ще бъде възобновено на 22 ноември (петък) в 10:00 часа. Това обяви председателстващият заседанието Силви Кирилов от „Има такъв народ“.
Той обясни, че решението е било взето на провелия се по-рано в парламента председателски съвет.
 
/БИ/

Title Денят на четенето бе отбелязан в Българско неделно училище „Капитан Петко Войвода“ в град Йерапетра:
Денят на четенето, организиран за втора поредна година в третия петък на месец ноември, по инициатива на Фондация „Четене“, бе отбелязан в Българско неделно училище „Капитан Петко Войвода“ в град Йерапетра, о. Крит, Гърция. Това споделят от училищния екип чрез публикация във Фейсбук страницата на образователното средище.
По повод празника възпитаниците на училище „Капитан Петко Войвода“ имаха възможност да участват в дискусия, по време на която бяха обсъдени въпросите: „Как книгите променят живота ни?“, „Коя е любимата ви книга и защо?“, „Може ли една книга за промени начина, по който мислим или действаме?“, „Какви качества или умения развиваме, докато четем?“. 
Във втората част от тематичната дискусия учениците имаха възможност да разкажат за момент или ситуация, когато книга, литературен герой или автор са променили под някаква тяхното виждане за света.
„Празнуваме магията на книгите и силата на четенето! Четенето е пътешествие към знанието и мъдростта, то ни помага да разширим хоризонтите си, да разберем различните култури и да развием критичното си мислене. Чрез страниците на книгите откриваме нови светове, преживяваме вълнуващи приключения и научаваме безценни уроци. За децата четенето е ключът към въображението и креативността, защото то насърчава любопитството и жаждата за учене, изграждайки основите на успешното образование“, пишат учителите.
От екипа на училище „Капитан Петко Войвода“ отправиха и предизвикателство към „малки и големи“ – да се потопят в света на книгите, да споделят любимите си истории и по този начин да вдъхновят и околните да открият радостта от четенето. 
„Четенето е мост между поколенията и културите. То ни свързва и ни помага да разберем по-добре себе си и света около нас. Нека продължим да четем, да учим и да растем заедно“, допълват преподавателите. 
Както БТА писа, Българско неделно училище „Капитан Петко Войвода“ е организационно звено към Културна асоциация за гръцко-българско приятелство и сътрудничество „Васил Левски“. Училището отваря врати през септември 2022 г., за да даде възможност на децата на сънародниците ни в гръцкия град да изучават български език.
/ИКВ/

Title Капитанът на Република Корея Хюн-мин Сон похвали издръжливостта на палестинския отбор след равенството между двата тима в световните квалификации:
Капитанът на Република Корея Хюн-мин Сон похвали издръжливостта на палестинския отбор, след като нападателят на Тотнъм отбеляза гол при равенство 1:1 в Аман във вторник в третата фаза на световните квалификациите в зона Азия.
Сон изравни резултата в 16-ата минута, след като Зейд Кунбар даде преднина на палестинците.
Палестина завърши 0:0 с Република Корея в Сеул през септември, а отборът на Макрам Дабуб продължава да играе на фона на конфликта Израел-Хамас, който отне повече от 40 хиляди живота в Газа от миналия октомври насам.
"Бих искал да ги аплодирам", каза Сон за палестинците, които са принудени да играят на неутрален терен в Аман поради продължаващия военен конфликт.
"Бяха наистина добре подготвени, въпреки че са в такава трудна ситуация и изпълниха плановете си. Това е нещо, което можем да научим от тях. Разочарован съм, че не спечелихме и се надявам, че ще играем по-добре през следващата година", добави той.
Равенството сложи край на поредицата от четири поредни победи на Република Корея в квалификациите, но отборът има голям шанс да продължи към финалите на Световното първенство, тъй като има преднина от три точки пред втория Ирак в група B. Отборът на Палестина е на последно място.
Първите два отбора във всяка от трите групи на пресявките в зона Азия автоматично се класират за Световното първенство, а Република Корея ще се опита да участва на 11-и пореден Мондиал.
/ИК/

Title Възрастна жена от търговищкото село Кралево е дала 10 000 лв. след телефонна измама:
Възрастна жена от търговищкото село Кралево е дала 10 000 лв. след телефонна измама, съобщиха от пресцентъра на Областната дирекция (ОД) на МВР – Търговище. 
Жертвата е 76-годишна самотно живееща жена. Вчера около 12:30 часа тя е получила обаждане на стационарния си телефон. Обяснено ѝ било, че неин роднина е пострадал при трудова злополука в работата си и са необходими средства за лечението му. 
По данни на ОД на МВР – Търговище обаждащият се се е представил за полицейски служител. По този начин въвел в заблуждение възрастната жена, като ѝ нанесъл имотна вреда в размер на 10 000 лв. 
По случая е образувано досъдебно производство по чл. 209, ал. 1 от Наказателния кодекс.
След проведени бързи действия по разследване от служители на ОД на МВР и на Районното управление в Търговище е установен мъж, който е съпричастен към реализираната телефонна измама, каза говорителят на Областната дирекция Ани Кръстева. Това е 43-годишен мъж от с. Студенец, област Разград, за когото са събрани данни, че е изиграл ролята на „муле“ при осъществяване на измамата. Към момента с него се провеждат процесуално-следствени действия.
Това е втората телефонна измама в област Търговище през тази година, каза за БТА Кръстева. И отбеляза, че има регистрирани и шест опита за такива, които са били своевременно пресечени, благодарение на експедитивната дейност на полицейските служители. Тя отбеляза също, че и гражданите са подготвени и в повечето от случаите проявяват съобразителност, като опити за измама са останали недовършени. 
През изминалата година в Търговищка област са били осъществени пет осъществени телефонни измами, допълни Ани Кръстева. 
От Областната дирекция в Търговище напомнят на гражданите да не се доверяват на  непознати, поискали им под  какъвто и да е предлог пари по телефона.  Получат ли подобно обаждане, те следва своевременно да се свържат с  близките си, за да се уверят, че сценарият, в който ги въвличат, е измама.  При получаване на такива обаждания гражданите трябва своевременно да сигнализират за това на единния европейски номер за спешни повиквания 112 или да се обадят в най-близкото поделение на МВР.
/ЛРМ/

Title Днес започва „Младежки конкурс за нова песен“ на "Музикаутор":
Тази вечер "Музикаутор" открива сцената за новата българска музика в „Младежки конкурс за нова песен“, съобщават от сдружението.
Днес, 20 ноември, в Националния студентски дом в София започва второто издание на „Младежки конкурс за нова песен“ на организацията на автори и музикални издатели за управление на авторски права "Музикаутор". Ще бъдат представени 50 оригинални песни на автори до 30-годишна възраст. Конкурсът ще се проведе в две последователни вечери – на 20 и 21 ноември, казват от екипа на организацията.
Най-добрите изпълнения ще стигнат до големия кръг и ще се борят за наградите на 22 ноември.
За отличените песни авторите ще получат признание и парични награди. Тази есен в памет на големия български музикант Кирил Маричков ще бъде връчена и награда „Вкусът на времето“, която ще отличи песен, която е носител на ценности за поколенията.
Песните ще бъдат оценявани от експертно жури, в което участват Петър Цанков – музикант и съосновател на група „Щурците“, Богдан Томов – певец, композитор и водещ, Венци Мицов – музикант, журналист и преподавател, дългогодишен член на група „Хиподил“ и Svetlio & The Legends, Деян Каменов – Дидо – певец и музикант, основател на групата DeeStoned, Здравко Петров – старши музикален редактор в програма „Хоризонт“ на БНР, Алина Вергова – актриса и DJ, Силвия Петкова – актриса и меломан, Николаос Цитиридис – комедиант, музикант и телевизионен водещ, и други.
Критериите, по които журито ще оценява младите творци, са музикална композиция, текст и лирика, вокално изпълнение, оригиналност, и общо въздействие.
Организатор на конкурса е сдружението на автори и композитори "Музикаутор". „Музикалният конкурс за нова песен“ се финансира от Културния фонд на "Музикаутор", който се захранва от авторските възнаграждения, събирани от организацията, и представлява подкрепа от автори за автори. 
Събитието се организира в партньорство с Националния студентски дом, Българската музикална асоциация, Rock Academy. „Музикалният конкурс за нова песен“ се провежда за втори път под патронажа на Министерството на образованието и науката и на Министерството на културата.
Форумът е вдъхновен от конкурса за млади таланти от 70-те до 90-те години на миналия век, който бе известен като „Малкия Орфей“ и бе организиран от българския композитор Панайот Славчев. В него изгряват звездите на поколения млади творци от различни жанрове, сред които Кирил Маричков и „Щурците“, Георги Минчев, Михаил Белчев, Борис Годжунов, Васил Найденов, Стенли, Милена Славова, „Ревю“, „Ахат“, „Атлас“ и много други. /ПВ/
 
/РБ/

Title Сборник разказва за 10-годишния път на студентски кръжок за насърчаване на четенето сред деца и ученици:
Сборник, озаглавен „Феноменът „езикова грамотност“ – начална училищна възраст“, ще бъде представен в Библиотечно-информационния център на Учебен корпус 5 във Великотърновския университет "Св. св. Кирил и Методий" на 26 ноември. Той е посветен на 10-годишнината на студентския кръжок за насърчаване на четенето сред децата и учениците към Педагогическия факултет на висшето учебно заведение, съобщи за БТА съставителят на сборника проф. д.п.н. Мариана Мандева.
В изданието е описан 10-годишният път, извървян от четящите студенти и четящите деца, придружен с богат снимков материал, разказа проф. Мандева. Сборникът е съставен от две рубрики: „Наука“ и „Творчество“. В първата свои статии по проблеми на езиковата грамотност поместват университетски преподаватели и утвърдени изследователи от Софийски университет „Св. Климент Охридски“, Шуменски университет „Епископ Константин Преславски“, Бургаския свободен университет и Великотърновския университет. В рубриката „Творчество“ са представени произведения на изобразителното изкуство и на художествената литература, чиито автори са участници в кръжока - студенти и деца. Бъдещите учители  обогатяват рубриката със своите академични есета и с рисунките си по идея „Феноменът четене с деца през моите очи“. В сборника са включени творби на децата поети - Радина Венкова от Основно училище „Димитър Благоев“ във Велико Търново и Николай Антонов от Основно училище „Св. Патриарх Евтимий“ в старата столица. Ученици от българските училища зад граница – „Св. св. Кирил и Методий“ в Барселона и „Дора Габе“ в Мюнхен, вдъхновени от българските приказки, представят свои илюстрации по текстоветe.
Научен редактор на сборника е проф. д.ф. н. Димитър Веселинов от Софийски университет „Св. Климент Охридски“, а издател е Великотърновското университетско издателство „Св. св. Кирил и Методий“.
За изминалите 10 години от кръжока са организирани над 100 работилници по четене с деца от начална училищна възраст на територията на България, разказа проф. Мандева. Такива са проведени в областите: Бургас, Велико Търново, Видин, Враца, Габрово, Ловеч, Лом, Плевен, Пловдив, Разград, Свищов, Сливен, Търговище, Ямбол. Направени са и десетки работилници „Четем заедно на български език зад граница“ с деца от българските неделни училища извън пределите на страната - в Австрия, Германия, Кипър, Италия, Испания.
Участниците в кръжока са инициатори на събирането на две дарения от художествена литература на български език, предназначени за българските неделни училища извън пределите на родината. Те са инициирали и 4 издания на кръглата маса „Мисия учител“, провеждана под патронажа на председателя на Синдиката на българските учители д.н. Янка Такева. Традиционни са срещите на четящите студенти с видни представители на науката и на изкуството, наречени „Лекции по вдъхновение“. Най-новото начинание е под наслов „Предай нататък: Еразъм+ практики в българските неделни училища зад граница“.
Важни партньори на кръжока са Синдикатът на българските учители, Асоциацията на българските училища в чужбина, Центърът за междуетнически диалог и толерантност „Амалипе“, регионални управления на образованието, методически обединения към десетки училища в страната.
/РБ/

Title Таксиметровите шофьори от Перник се включиха в националния протест с шествие и за около два часа блокираха движението на пътя Перник - София:
This is a modal window.
Beginning of dialog window. Escape will cancel and close the window.
End of dialog window.
Таксиметровите шофьори от Перник се присъединиха в националния протест на бранша заради поскъпването на задължителната застраховка „Гражданска отговорност“. За около два часа те блокираха движението на пътя Перник - София и с автошествие по улиците на града заявиха позицията си на несъгласие с новите цени за застраховката.
Организатор на протеста в Перник е Ростислава Асенова. Тя е собственик на транспортна фирма и таксиметрова компания. „Тук сме се събрали превозвачи, които искаме да изкажем своето недоволство относно увеличението на задължителната застраховка „Гражданска отговорност“, която ще се повиши от три до десет пъти, за нас това е нереално“, коментира за БТА Асенова. Според нея сумата, която ще трябва да отделя фирмата за една кола, ще възлиза на около 1 000 до 1 500 лв. Асенова допълни, че допустим вариант за тях е увеличение на сумата до 50 процента.
Шофьорите, а и собствениците на фирмите, се обединяват в идеята, ако се правят промени, то те да са в посока въвеждането на системата „бонус - малус“. Тя се основава на принципа, че застрахователните премии трябва да отразяват индивидуалния риск на всеки застрахован. Добрите шофьори се награждават с по-ниски премии за застраховка, докато по-рисковите шофьори плащат по-високи премии. 
Колоната тръгна от зала "Борис Гюдеров" и премина по бул. “Юрий Гагарин“ и продължи по пътя към София. За кратко протестиращите блокираха движението на "детелината" при с. Драгичево. Пътят там свързва Перник със столицата и трафикът е интензивен. След това протестното шествие се върна обратно към центъра.
/ЛРМ/

Title Български гражданин опита да внесе контрабандно в Румъния 58 400 къса цигари:
Български гражданин е разследван за опит да внесе контрабандно в Румъния през граничен пункт Русе-Гюргево 58 400 къса цигари, скрити в различни тайници на автомобила си, съобщава агенция Аджерпрес.
Териториалният инспекторат на румънската гранична полиция в Гюргево съобщи, че 36-годишен български гражданин с автомобил с германски регистрационен номер е опитал да внесе контрабандно в Румъния 58 400 къса цигари (2920 кутии) от различни марки с български акцизни бандероли. Контрабандните цигари са намерени на различни места в автомобила при проверка от съвместния контролен екип от румънски и български гранични служители.
Цялото количество цигари, оценено на стойност около 87 600 леи (34 190 лв.), е иззето от полицейските служители, а срещу шофьора е образувано наказателно дело, което ще бъде обект на съдебни действия от страна на прокуратурата след приключване на разследването. 
/ПК/

Title Срещите на "Възраждане" за правителство без ГЕРБ и ДПС започват в 14:00 ч. днес:
Днес "Възраждане" ще проведе разговори за съставяне на правителство без ГЕРБ и ДПС. Срещите ще се състоят в сградата на Народното събрание в зала 248. 
Първата среща е с БСП от 14:00 ч. С ИТН "Възраждане" се срещат от 15:00 ч., а след тях от 16:00 ч. е срещата с МЕЧ. 
В разговорите няма да участват ПП-ДБ, които отклониха поканата на "Възраждане", с което очевидно са против поетата инициатива от партията на Костадинов за правителство без ГЕРБ и ДПС. 
След трите срещи "Възраждане" ще проведе брифинг пред журналисти на Трибунката в Народното събрание. 
Брифингът ще се излъчва на страницата на "Възраждане"в социалната мрежа Фейсбук. 
/МТК/

Title Френският министър на външните работи каза, че Иран трябва да си сътрудничи напълно с МААЕ:
Иран трябва да изпълнява ядрените си задължения и да си сътрудничи напълно с ядрения регулатор на ООН, каза днес френският министър на външните работи Жан-Ноел Баро на иранския си колега, след като страни от Европа внесоха в агенцията резолюция срещу Иран.
"Министърът повтори, че ядрената ескалация на Иран е обезпокояваща и има голям риск тя да се увеличи", се казва в изявление на френското външно министерство след разговора на Жан-Ноел Баро и Абас Аракчи. 
"Франция, заедно с партньорите си от Германия и Великобритания, продължава усилията си да възстанови преговорите с Иран и да стигне до дипломатическо решение", се допълва в текста.
Tези страни са единствените европейски държави, които са част от проваленото ядрено споразумение от 2015 г. между Иран и световните сили. Снощи трите европейски държави внесоха резолюция срещу Иран в Международната агенция за атомна енергия (МААЕ), в която призовават за изготвяне на цялостен доклад за дейността на Техеран в областта на ядрената енергия.
/ГГ/

Title Румъния също ограничи работата на посолството си в Киев от съображения за сигурност:
Румънското посолство в украинската столица Киев ограничи дейността си от съображения за сигурност, информираха от Министерството на външните работи на Румъния. 
“Предвид развитието на сигурността в Украйна, в координация с дипломатическите мисии на другите съюзнически и европейски страни, посолството на Румъния в Киев предприе допълнителни мерки за осигуряване на защитата на персонала, като дейността се ограничи до спешни действия. Ситуацията се наблюдава постоянно и след консултация с украинските власти мерките ще бъдат адаптирани според развитието”, се казва в съобщение на ведомството, изпратено и до БТА.
По-рано днес подобни действия предприеха посолствата на Гърция и САЩ в Киев. От американското посолство в украинската столица заявиха, че са получилили информация за потенциална значима въздушна атака днес, предадоха Ройтерс и Франс прес.
Предупреждението бе отправено ден след като Украйна използва ракети АТАКМС (ATACMS) за поразяване на цели в Русия, след като получи разрешение за употребата им на руска територия от правителството на на американския президент Джо Байдън на хилядния ден от началото на войната.
Москва от месеци предупреждава Запада, че ако Вашингтон позволи на Украйна да поразява цели дълбоко в Русия с американски, британски или френски ракети с дълъг обсег, Кремъл ще счита тези страни членки на НАТО за директно намесени във войната в Украйна.
 
/ПК/

Title Ути Бъчваров ще е председател на журито на четвъртия "Празник на О-солената риба" в Созопол:
Четвъртият „Празник на О-солената риба“ ще се проведе на 7 декември на площад „Кулата“ в Созопол. Събитието се организира от Община Созопол и "Ротари клуб Созопол" и ще отбележи откриването на Коледния базар в морския град, съобщават от пресцентъра на градската администрация. 
Участниците в конкурса за най-добра солена риба ще се състезават в пет категории – веяни риби (паламуд и чироз), мариновани риби (паламуд (лакерда), чернокоп,, сафрид, хамсия, барбун, карагьоз, зарган), рибни консерви, тарама хайвер и ресторанти.

Председател на журито ще бъде Ути Бъчваров, а членове ще са още Милен Петров и Христо Михайловски. Журито ще оценява анонимно, а в надпреварата могат да участват производители от всички черноморски градове.
Посетителите ще имат възможност да опитат и закупят рибни продукти и да проследят конкурса. Целта на инициативата е да запази и популяризира традициите в приготвянето на солена риба, като насърчи предаването им на следващите поколения.

БТА припомня, че в миналогодишното издание на празника председател на журито беше известният кулинар и сомелиер шеф Таньо Шишков, а заедно с него участниците оценяха участникът в предаването "Мастършеф" Евтим Стоянов и ресторантьорът Милен Петров. 
/РБ/

Title ОА Русе: Книгата „Българските военноморски сили на Дунав“ ще бъде представена в Силистра:
На 21 ноември /четвъртък/ от 15.00 часа в зала „Диоген Вичев“ на Регионална библиотека – Силистра ще бъде представена книгата „Българските военноморски сили на Дунав“. Тя е дело на двама русенски автори Румен Кузов и Йовчо Кънев и e посветена на 145-ата годишнина от създаването на Дунавската флотилия в Русе. Изданието съдържа снимки и документи от семейни архиви на офицери и матроси, служили във Военноморските сили на река Дунав, както и от техни наследници. Изданието си поставя за цел да представи в публичното пространство неизвестни фотографии и спомени, които да станат отправна точка за последващи проучвания, анализи и дебати по темата за Военноморските сили на река Дунав.
Извън Русе досега книгата бе представена във Варна, като това се случи отново с активното съдействие на областния управител Драгомир Драганов. Утрешното събитие се реализира с подкрепата на Областните администрации на Русе и Силистра. 
Реализирането на книгата е подкрепено от фирмите „Дунарит“, БРП, „Рубишипс“ и „Елина – 97“.
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Мъж е загинал, а друг е ранен при катастрофа в Русенско:
Мъж е загинал, а друг е тежко ранен при катастрофа с лек автомобил тази нощ в Русенско. Това съобщи регионалният говорител на МВР в Русе Даниела Малчева. 
Сигнал за инцидента е подаден малко преди 23:00 часа. Лек автомобил е катастрофирал на пътя между селата Семерджиево и Ястребово, като се е блъснал в дърво. 
В колата пътували двама мъже на 35 години. Единият от тях е загинал на място, а другият е отведен от екип на Спешна помощ в Университетската болница "Канев" в Русе, където е настанен с фрактури на ребра, ключица и контузия на бял дроб. 
Причините за инцидента се изясняват.
/ТТ/

Title Приходите от продадените билети от „Оръжията и човекът“ досега са в размер на 277 830 лева:
Спектакълът „Оръжията и човекът“ под режисурата на Джон Малкович е покрил всички направени разходи за продукцията. Приходите от продадените билети, включително за предстоящите до края на месец януари 2025 г. представления, са в размер на 277 830 лева, информират от Народния театър (НТ). 
По думите им интересът към пиесата е голям, което води до заключението, че публиката вече даде своя отговор дали „Оръжията и човекът“ има или няма място в репертоара на театъра.
„Настоящата система на финансиране на културните институти, от която НТ не прави изключение, въпреки статута си на национален театър, предполага, че приходите от спектакъла определят доколко той е успешен театрален продукт. В случая с „Оръжията и човекът“ отбелязахме рекорден темп на продажбите още след първите три представления през ноември. Както съобщихме и преди седмица, билетите за следващите четири дати – 26 и 27 ноември, и 8 и 13 декември, са разпродадени. Свободни места до края на годината засега има само за новогодишната вечер – 31 декември 2024 г. През 2025 г. планираните представления са на 16 и 17 януари“, допълват от НТ.
„Важно е да се отбележи, че в споменатия приход от 277 830 лева от продажба на билети влизат и 20 015 лева, които се наложи да върнем на публиката, която беше възпрепятствана да влезе в салона от „мирния“ протест във вечерта на премиерата. Така щетата за театъра се равнява на 77 890 лева, които бихме получили, ако върху тези продадени билети се начисли и субсидията от страна на Министерството на културата“, коментират от НТ.
Хонорарът на Джон Малкович е колкото на всеки гостуващ режисьор, заявяват от най-голямата ни трупа. По думите им хонорарът многократно е покрит от приходите на представлението и представлява 0,53 на сто от разходите за възнаграждения на театъра към 31 октомври 2024 г.
„Както във всички останали подобни случаи, конкретната сума е обект на договорни отношения, които са защитени с клаузи за конфиденциалност на информацията. Оповестяването на подобна информация противоречи на европейската и българската практика по отношение на договорните отношения в сценичните изкуства. Въпреки че сумата не представлява сензация, обявяването ѝ би ни поставило в неетична, неудобна и вероятно юридически уязвима ситуация от гледна точка на правните взаимоотношения между театъра с гостуващите творци. По-важното е, че така бихме създали прецедент с неблагоприятен ефект върху доверието на творците, с които активно търсим възможност да работим“, коментират от НТ.
„Отново заявяваме, че към 31 юли 2024 г., края на театрален сезон 2023/2024, извършените разходи на театъра са в рамките на предоставения утвърден първоначален бюджет за 2024 година. Поради спецификата и особеностите на дейността на сценичните културни институти, театралните сезони обхващат два отчетни периода (две календарни години), като резултатите от 2023 г. са напълно покрити към 30 юни 2024 г. Реализираните приходи от началото на 2024 г. до момента са над 2 400 000 лева, като от тях приходите от началото на октомври и ноември, са над 560 000 лева“, съобщават от НТ.
„Системата на финансиране на държавните културни институти и прилагането на делегиран бюджет започва през 2011 година. За периода от 2011 г. до 2024 г. методиката за преизчисленията на средствата по чл. 23а от Закона за закрила и развитие на културата търпи промени, както по отношение на компонентите, така и на периодите за извършване на преизчисление на полагаема субсидия. При компетентното коментиране на финансовото състояние на който и да е български театър, трябва да се има предвид, че бюджетът се изчислява за период 1 януари до 31 декември, а сезонът на организациите е от 1 септември до 31 юли. В началото на новия сезон обичайно се трупат повечето разходи поради работата по нови спектакли, а приходите се засилват с наближаване на премиерите на същите. Това не е новина, а факт вече 13 години поради методиката на финансиране. Друго твърдение за финансовото състояние на НТ е опит за подвеждане на публиката“, заявяват от НТ.
/ДД
/РБ/

Title Пакистан се готви за нова офанзива срещу сепаратистите:
Пакистан планира нова военна офанзива срещу сепаратистите в югозападната провинция Белуджистан, предаде Ройтерс.
В провинцията се работи по ключови проекти, свързани с китайската инициатива "Един пояс, един път", но засега не се знае дали планът предвижда съвместни действия на двете страни. След серия от нападения, насочени срещу китайски граждани, Пекин засили натиска да се присъедини към мерките за тяхната защита и вчера разкри план за съвместни учения за борба с тероризма с Пакистан.
Премиерът Шехбаз Шариф ръководи среща на граждански и военни лидери, които дадоха зелена светлина за "всеобхватната операция", се казва в изявление на неговата канцелария. В съобщението не се пояснява дали действията ще бъдат ограничени до сухопътни операции или могат да включат и военновъздушните сили, нито дали се дължат на опасенията на Китай от евентуални сепаратистки нападения.
В отговор на въпрос дали Китай участва в пакистанския план за офанзива срещу бунтовниците в Белуджистан, говорителят на китайското външно министерство Лин Цзян заяви: "Не разбирам ситуацията, която споменахте. По принцип Китай твърдо подкрепя антитерористичните усилия на пакистанската страна и е готов да задълбочи прагматичното сътрудничество с пакистанската страна в различни области, за да бъдат по-добре облагодетелствани двете страни и народите на двете страни".
Пакистанските въоръжени сили вече имат огромно присъствие в Белуджистан, граничещ с Афганистан и Иран, където бунтовнически групировки се борят от десетилетие за отделна държава, за да получават по-голям дял от благата на богатата на ресурси провинция. Армията отдавна провежда разузнавателни операции срещу бунтовническите групировки, като най-известната от тях е Армията за освобождение на Белуджистан, която през последните месеци засили нападенията си срещу военни и граждани на дългогодишния съюзник на Исламабад - Китай. Тя пое и отговорността за самоубийствен атентат миналия месец пред международното летище в южния пристанищен град Карачи, при който загинаха двама китайски инженери.
Китайското министерство на отбраната заяви вчера, че армиите на двете страни планират съвместно антитерористично учение в Пакистан от края на ноември до средата на декември.
/ГГ/

Title Шанс за дете: Конференция търси решения на предизвикателствата пред донорството на генетичен материал:
Изпълнителна агенция “Медицински надзор” и фондация “Искам бебе” организират Първа национална конференция в подкрепа на донорството на генетичен материал: "Квадратът на живота: донори, реципиенти, лекари и държавата – заедно в името на новия живот".
Дата: 21 ноември 2024 г.
Час: 13:00 ч.
Място: Аула ,, Проф. д-р Александър Чирков’’ – УМБАЛ ,, Света Екатерина’’
Модератор: Проф. Александрина Воденичарова, дм – Декан на Факултета по обществено здраве на МУ - София
Събитието се провежда под патронажа на проф. Цекомир Воденичаров и Факултета по обществено здраве, Медицински университет - София.
Целта на конференцията е да привлече общественото внимание към темата за даряването на яйцеклетки и сперматозоиди - често единствена възможност двойката да се сдобие с желаното дете. 
В Конференцията ще вземат участие както донори и реципиенти на яйцеклетки, така и медицински специалисти, които ще разкажат за надеждите и предизвикателствата, през които минават пациентите до желаното дете. 
Ще бъде дадена актуална статистика за донорството на генетичен материал у нас, както и ще се обсъждат биоправните, биоетичните и психо-емоционалните аспекти на донорството на репродуктивен материал. 
Както в Европа, така и у нас, все повече жени/двойки се нуждаят от донорски генетичен материал. 
Причините за това са медицински, социални, психо-емоционални и др. Изпълнителната агенция "Медицински надзор", съвместно с фондация "Искам бебе", лекари, психолози, юристи, учени, студенти, здравни мениджъри и др. стартира широка национална кампания с цел повишаване на информираността по темата за донорството, както и действие по оста - донори, реципиенти, медицински специалисти и държавата. 
Лектори: 
Проф. Цекомир Воденичаров, д.м.н. - Основател и първи декан на Факултета по обществено здраве на МУ–София.
Иванка Динева - Изпълнителен директор на Изпълнителна агенция „Медицински надзор“. 
Доц. д-р Мария Юнакова, дм - Председател на БАСРЗ, специалист по асистирана репродукция .
Проф. д.н. Стоян Ставру - Юрист и философ, Доктор по гражданско и семейно право, доктор по съвременна философия. 
Доц. д-р Маргарита Станкова - Психиатър, създател на Националната програма за психо-емоционална подкрепа на двойки с репродуктивни проблеми към Фондация “Искам бебе”.
Адв. Мария Янева - Председател на фондация “Искам бебе”, включва среща с Милена Златкова - радиоводещ и донор на яйцеклетки. 
Ангел Стойков - Председател на Националното представителство на студентските съвети.
Радина Велчева - Основател на фондация “Искам бебе”, магистър по биоетика.
Ситуацията в цифри:
През 2023 г. донорите на яйцеклетки са 252 жени. 
Броят на донорките от чуждестранни тъканни банки е нараснал повече от два пъти – от 193 през 2021 г. до 482 през 2023 г. 
През 2023 г. едва 76 български мъже са дарили сперматозоиди, докато от чуждестранни тъканни банки са внесени 246 проби – повече от три пъти повече. 
Основната цел на предстоящата национална кампания е да се насърчи обществен дебат за значението на донорството и неговата роля за подпомагане на двойките с репродуктивни проблеми, както и да се предложат конкретни стъпки и политики за подобряване на достъпа до донорски генетичен материал и повишаване на успеха на процедурите. 
Покана
Програма
 
Контакти за повече информация: 
Изпълнителна агенция „Медицински надзор“ 
0896746065 - Християн Гьошев 
Фондация „Искам бебе“ 
0887150200 – Мария Янева, председател на УС на „Искам бебе“ 
0885529350 – Радина Велчева – основател на фондация „Искам бебе“
 
 
/МТК/

Title Вторият Пловдивски фестивал на науката, организиран от фондация „Красива наука“, ще отбележи Международния ден на Антарктика:
От 28 ноември до 1 декември в сградата на Центъра по растителна и системна биология и биотехнология в Пловдив ще се проведе Вторият Пловдивски фестивал на науката, организиран от фондация „Красива наука“ под патронажа и основното партньорство на Министерство на образованието и науката (МОН) и Община Пловдив, в партньорство с редица академични, изследователски, образователни, корпоративни, медийни и международни партньори, съобщиха от екипа на фондацията.
Темите в програмата са многообразни: от създаването на синтетична кожа и съставките на козметичните продукти, търсенето на алтернативни форми на живот и трупане на знания за вирусите, ролята на изкуствения интелект в медицината, до психичното здраве, постиженията българските учени на Антарктида, фосилите и скъпоценните камъни.
Програмата включва повече от 100 индивидуални събития за различни възрасти и типове публика – деца, ученици с учители, семейна публика и дори стриктно 18+.  Разделена е на Училищна и Основна програма. Всички събития са безплатни, но предварителната резервация на места гарантира вход, тъй като местата са ограничени 
и се изчерпват.
До момента повече от 1000 пловдивски ученици от 1 до 12 клас са регистрирани от своите учители за над 1700 места в Училищната програма на 28-29 ноември. Записванията продължават, а незаетите места ще бъдат отворени за достъп от обща публика от понеделник 25 ноември. Програмата за училища и формулярът за заявяване на места са на сайта. 
В Основната програма (вечерните часове на 28-29 ноември и целите дни на 30 ноември и 1 декември) публиката ще има среща с някои от най-изтъкнатите български учени със световно признание, както и с по-младите им колеги. Сред тях са биотехнологът от Пловдив проф. д-р Милен Георгиев - най-награждаваният с награда „Питагор“ на МОН български учен, и палеонтологът проф. Майкъл Санди, които работят в Центъра по растителна и системна биология и биотехнология; микробиологът и вирусолог проф. Радостина Александрова от БАН; доаейнът на българските изследвания в Антарктика, геологът проф. Христо Пимпирев, химиците проф. Милен Богданов, доц. Лъчезар Христов и Наско Стаменов, психоаналитикът проф. Моника Богданова, молекулярният биолог д-р Петър Ефтимов, геоложката Теодора Билярска, физикът от Пловдивския университет д-р Стефан Николов; пловдивчанките д-р Христина Тасева (ветеринарна медицина) и д-р Теди Къртева (дентална медицина), зоологът от Русе Венцеслав Петков, астрономът Никола Каравасилев - ръководител на Олимпийския отбор по астрономия и астрофизика; уредникът на Регионалния природонаучен музей – Пловдив д-р Светлозара Казанджиева и др.
Учени от Пловдив представят теми и в Училищната програма. Сред тях са екипи от Технически университет, Института по овощарство, Аграрния университет, Медицински университет.
По време на фестивала обичайните пространства се преименуват с научни термини – Зала Космос с А1 и Зала Лаборатория с Аурубис ще са място за презентации, научни шоу и дискусии, а Зала Енергия и Зала ДНК ще приютява практическите работилници. Освен събитията в зали, във фоайето, където е Зона Откривател, посетителите ще могат да посетят три разнообразни изложби, посветени на 70-годишнината на ЦЕРН, на научни илюстрации и на животински видове в риск от изчезване заради човешката мода. Щандовете на учени, иноватори и технолози привличат винаги с вълнуващите демонстрации и експерименти (като антитреморна ръкавица, върху която работят изобретатели от Пловдив в помощ на хора с тремори).
Тъй като на 1 декември светът чества Международния ден на Антарктика, фестивалът поглежда към най-отдалечената лабораторна база на България на Ледения континент, където работят и пловдивски учени, през няколко различни гледни точки. В училищната програма е включено представяне на професиите, които могат да отведат младите хора до Антарктида („Кой работи на Антарктида“). През всички дни на фестивала публиката в Зала Космос с А1 и Лаборатория с Аурубис ще бъдат подканени да влизат в залата с различни звуци, записани от музикантката и музикален редактор в БНР Марина Великова по време на престоя й на българската антарктическа база и научноизследователски кораб; а в самия ден проф. Христо Пимпирев и Иглика Трифонова ще представят за първи път в Пловдив своята най-нова книга „Антарктическият стопаджия“.
В програмата за деца са включени множество работилници и забавни научни шоу. Зрителите ще могат да видят два биографични филма за видни личности в науката. За посетители и в Основната, и в Училищната програма, които владеят английски език, интерес ще представляват и записите от презентации на живо на някои от най
блестящите международни гости на Софийския фестивал на науката. Тези записи не са достъпни другаде и се излъчват ексклузивно за фестивалната публика на оригиналния език на представяне, без субтитри. Сред тях има австрийски химик радиолог, американски астрофизик, белгийски космолог, работил редом със Стивън Хокинг, унгарски технолог, посветил се на въвеждане на новите технологии в образованието, китайски антрополог.  
През 2025 г. фондация „Красива наука“ връща България в най-големия и най известен международен конкурс за комуникация на науката Лаборатория за слава FameLab. За да стартира кампанията за 16-то издание на конкурса в България, в рамките на Пловдивския фестивал на науката ще се излъчи на живо пред публика в залата Международният финал на FameLab за 2024 г. с участието на учени от 10 страни по света. В залата ще присъства и един от членовете на международното жури, Любов Костова.
Конкурсът Лаборатория за слава FameLab със своите 15 издания в България до 2021 г.., създаде мрежа от учени от цялата страна, в това число и в Пловдив, подготвени за среща с ненаучна публика на различна възраст и интереси.
През февруари 2025 г., за първи път в света фондация „Красива наука“ ще проведе един от кръговете на конкурса на българската антарктическа база на о-в Ливингстън и ще го излъчва на живо.
Цялата информация за Фестивала можете да проследите на следния адрес. /ПВ/
/РБ/

Title Представителството на ЕС в Киев продължава работа въпреки опасността от въздушни удари, съобщи говорител на ЕК:
Представителството на ЕС в Киев ще продължи работа днес, съобщи говорител на Европейската комисия на пресконференция в отговор на въпроси. Той отбеляза, че представителството е предприело допълнителни мерки за сигурност.
Представителството разполага с необходимата защита, каза говорителят. Той поясни, че държавите от ЕС сами преценяват дали техните посолства в Киев да останат отворени.
По-рано днес посолството на САЩ в Киев посочи, че получило данни за възможен мащабен въздушен удар по украинската столица днес и ще остане затворено. Няколко часа преди това съобщение Въоръжените сили на Украйна уточниха, че полагат усилия да отблъснат руско въздушно нападение над Киев. Гражданите на украинската столица бяха призовани да останат в укритията до края на въздушната тревога.
/ГГ/

Title Щетите от наводненията в Испания възлизат на 0,2 на сто от БВП за четвъртото тримесечие, сочат оценки на централната банка на страната:
Катастрофалните наводнения от миналия месец в източна Испания вероятно ще окажат отрицателно въздействие в размер на 0,2 процентни пункта върху брутния вътрешен продукт на страната през четвъртото тримесечие, съобщи днес централната банка, цитирана от Ройтерс.
Над 200 души загинаха при най-смъртоносното наводнение в съвременната история на Испания на 29 октомври, повечето от тях в провинция Валенсия, където засегнатите от наводненията райони реализират около 2 на сто от икономическата активност на страната.
"Оценките не са окончателни, но въз основа на предишни събития, свързани с времето, очакваното въздействие върху БВП е спад от 0,2 процентни пункта през текущото тримесечие", съобщи Испанската централна банка.
Правителството обяви пакет от помощ в размер на 14,36 милиарда евро, за да помогне на домакинствата и бизнеса да се справят с икономическите щети.
Преди наводненията правителството прогнозираше испанската икономика да нарасне с 2,7 на сто през тази година, което е над очакваните нива в повечето други европейски страни.
/СС/

Title Инициатива „Влизаме в обувките на другия“ бе организирана в Българско неделно училище „Капитан Петко Войвода“ в Йерапетра:
Ученици и учители от Българско неделно училище „Капитан Петко Войвода“ в град Йерапетра, о. Крит, Гърция, отбелязаха Международния ден на толерантността с инициативата „Влизаме в обувките на другия“. Това анонсират от екипа на образователното средище чрез публикация в училищната Фейсбук страница.
„В нашето училище отбелязахме този специален ден с една необичайна, но изключително въздействаща инициатива, която поднесохме под формата на игра. Всеки имаше възможност да се „вмъкне в обувките на другия“ и буквално, и преносно. Усещането за света през гледната точка на другия ни напомни, че толерантността започва с разбирането и приемането на различията“, разказват преподавателите и допълват: „С всяка стъпка, с всяка размяна на роля, учениците имаха възможност да научат повече за себе си и за тези около тях. Припомниха си, че можем да изграждаме мостове на разбирателство и съпричастност, защото толерантността е път, по който вървим именно заедно – отворени умове и сърца“.
Както БТА писа, Българско неделно училище „Капитан Петко Войвода“ е организационно звено към Културна асоциация за гръцко-българско приятелство и сътрудничество „Васил Левски“. Училището отваря врати през септември 2022 г., за да даде възможност на децата на сънародниците ни в гръцкия град да изучават български език.
/ЙК/

Title "Приятелските отношения между нашите две страни постоянно и трайно се развиват", каза посланикът на България в Мароко Пламен Цолов в интервю:
"Приятелските отношения между нашите две страни са в постоянно и трайно развитие", каза посланикът на Република България в Кралство Мароко Пламен Цолов в интервю за местен всекидневник преди откриването на предстояща изложба. 
На 21 ноември посолството на България в Мароко и галерия INEX By Chaoui Bois организират изложбата Art4diplomatie, която обединява творбите на българската художничка Петя Илиева и мароканската художничка Фузия Саиди. 
Артистичното събитие наистина показва две различни живописни вселени, две особени усещания, в които платната разкриват прилики, надхвърлящи културните, езиковите и географските различия.
"Целта ни е да покажем, че за изкуството няма граници, независимо от културните различия в различните кътчета на света", каза Пламен Цолов, посланик на България в Мароко, в интервю за всекидневника Al Bayane.
Творбите на Петя Илиева и Фузия Саиди разкриват и този универсален аспект на изкуството, като същевременно подчертават приликите между българските фолклорни мотиви и тези на берберската култура.
"Настоящата изложба е част от тригодишната програма за сътрудничество в областта на културата, образованието, науката и спорта между България и Мароко, подписана на 10 януари тази година по време на посещението в Кралство Мароко на г-жа Мария Габриел, тогава вицепремиер и министър на външните работи на България", уточнява посланик Пламен Цолов.
Помолен да разкаже малко повече за този артистичен проект, който ще обедини творчеството на българската художничка Петя Илиева и мароканската визуална артистка Фузия Саиди, и неговата предистория, посланик Цолов отговаря: "Галерия INEX е една от многото галерии в Рабат, а и във всички големи градове на Мароко, които запознават публиката с автори на произведения на изкуството. Тя има своята вярна публика и много известни марокански художници излагат свои творби в нея. Следя дейността й много внимателно и смятам, че е една от качествените галерии, правеща добър подбор на художниците, които да представя. Настоящата изложба на българската художничка Петя Илиева е част от сътрудничеството между галерия INEX и българското посолство, а целта ни е да покажем, че за изкуството няма граници, независимо от културните различия в различните кътчета на света. Всъщност чрез тази изложба ще открием повече прилики, отколкото разлики в българските фолклорни мотиви и тези на берберската култура тук, в Мароко. Вече чух много мнения, че картините с народни мотиви на Петя Илиева са изключително близки до фолклорните мотиви от наследството на берберите.
"Изложбата е паралелна и съвместна с тази на мароканската художничка Фузия Саиди, която също е много оригинална в представянето на човешки фигури и предмети от всекидневието в стила на наивистичното изкуство. За разлика от "чистото" фолклорно изкуство, наивистичното изкуство не определя непременно различен културен контекст или традиция. Това експресивно "наивистично" изкуство е признато в целия свят като оригинален стил, често имитиращ простотата и откровеността на децата, но който носи и силни послания. Бих искал да използвам възможността да изкажа специалните си благодарности на ръководството на Galerie INEX, и по-специално на нейния собственик и предприемач г-н Шауи (Chaoui), както и на г-н Наджиб Мтул (Najib Mtoul), с когото работим заедно по подготовката на настоящата изложба.
Експозицията представя две различни живописни вселени, две особени художествени усещания. Но в творбите и на двете художнички се откриват сходства, които надхвърлят културните, езиковите и географските различия. 
Запитан как изкуството, културата и наследството биха могли да допринесат за задълбочаване на историческите отношения между двете страни, посланик Цолов отговаря:
"Изкуството е типично човешка дейност и не съществува в животинския свят. То е интерпретация на реалността, която ни заобикаля, на нашите човешки възприятия за света, на нашите човешки чувства и нуждата ни от красота, на нашите човешки взаимоотношения във всичките им аспекти. Изобразителното изкуство не прави изключение. То ни въздейства чрез оригиналността на формите и вибрацията на цветовете, съчетаването им по уникален начин, който ни кара да съзерцаваме, но и да размишляваме. Творецът на изкуство е като бременна жена, той трябва да извади на бял свят това, което е в душата и духа му, да го изрази, независимо дали е разбран или приет, или не. Времето е единственият съдник на качеството на един творец. Разликата във възприятията на авторите на изкуство и на публиката е естествена. Докато тези различия са минимални, целта на художника е успешна. От друга страна, културното наследство неминуемо оказва влияние върху творците. Ето защо елементите на сходство между културите и цивилизациите се отразяват и в сходството в интерпретацията на заобикалящата действителност. На пръв поглед абстрактното изкуство е изключение, но дори в него можем да открием подсъзнателната връзка с миналото и с културата на един или друг народ".
"Следва да се отбележи, че настоящата изложба е част от тригодишната програма за сътрудничество в областта на културата, образованието, науката и спорта между България и Мароко, подписана на 10 януари тази година по време на посещението в Кралство Мароко на г-жа Мария Габриел, тогава вицепремиер и министър на външните работи на България. Приятелските отношения между нашите две страни не са нещо ново. Те датират отпреди 62 години и са в постоянно и устойчиво развитие", продължава посланик Пламен Цолов.
Запитан за културните отношения между България и Мароко и как изкуството може да засили културните връзки между двете страни, като се има предвид, че на 10 януари 2024 г. в Рабат те подписаха две споразумения за сътрудничество в областта на киното, образованието и научните изследвания, посланик Цолов отговаря: "Мога да кажа, че изкуството и културата винаги са били живата връзка между хората и обществата. Тук политическите съображения и интереси отстъпват на заден план, защото хората имат нужда и се стремят да опознаят себе си непосредствено в основата на своята човешка природа. В този смисъл културата винаги е била мост към мира и приятелството". 
Подписаните споразумения в областта на киното и културата, образованието, науката и спорта между нашите две страни илюстрират тази истина, отбелязва още посланик Цолов. Той припомня, че по време на посещението на г-жа Мария Габриел в Мароко в Рабат е открит Български център за образование и обучение, чиято основна задача е да насърчава възможностите за обучение на млади мароканци в България и получаване на признати в ЕС дипломи по различни специалности.
В този контекст той напомня и за двете посещения на български академични делегации в Кралство Мароко през 2022 и 2024 г., които провеждат ползотворни срещи с марокански университети и институции, и на първо място с Министерството на висшето образование, научните изследвания и иновациите.
"Всичко това ни окуражава и ни кара да работим упорито за представянето на културата на всяка от нашите страни и в двете посоки. Струва си да споменем, че в момента българска фолклорна група е на посещение в Мароко за участие в международния музикален фестивал Visa pour la musique - Festival de musique d'Afrique et du Moyen-Orient, който ще се проведе в Рабат от 20 до 23 ноември тази година. Много марокански фолклорни групи участват и във фестивали и фолклорни празници в България. Всяка година поне една мароканска фолклорна танцова група идва в нашата страна, за да участва в подобни събития. Трябва да споменем и участието на 7 български фотографи в Международния фестивал на фотографията "Рабат-Люмиер" през юли 2022 г., което беше отразено от Българската национална телевизия. Мароканска изложба на ваши фотографи беше представена тази година в София и Бургас по време на честването на 25-годишнината на Деня на Трона, националния празник на Кралство Мароко.
В отговор на въпрос каква е стратегията за развитие на културните отношения между двете страни, посланикът на Република България в Кралство Мароко Пламен Цолов отговаря: "Общуването и опознаването на българската култура тук, в Мароко, и на мароканската култура в България е една от основните ни задачи като посолство тук, във вашата страна. Ние възприемаме културната комуникация като част от дипломацията. Неслучайно настоящата изложба на г-жа Петя Илиева е озаглавена "Изкуство за дипломация" - Art4diplomacy. Лично аз познавам добри марокански художници и галеристи, които имат интерес и са на разположение да си сътрудничат с България и българските си колеги. Миналата година в галерията на Културния център в Бускура беше представена изложба на български художници, която посетих с голямо удоволствие. Тя беше инициирана от един отличен марокански художник - Халед Ел Бекай, и от българския художник Даниел Йорданов, който взе участие. Поддържаме контакт и с галерията "Ал Марса" в Казабланка, която също се интересува от изложби на български художници. Ако обстоятелствата и времето позволят, планираме да организираме изложба на известния и талантлив български акварелист Стефан Софрониев".
/РБ/

Title Българско неделно училище „Капитан Петко Войвода“ в Йерапетра публикува поздрав по повод Световния ден на децата:
Ръководството и преподавателите от Българско неделно училище „Капитан Петко Войвода“ в град Йерапетра, о. Крит, Гърция, споделиха във Фейсбук страницата на просветното средище поздрав по повод Световния ден на децата, който се отбелязва днес, 20 ноември.
„Днес отбелязваме Световния ден на децата – празник, посветен на правата, щастието и благополучието на всяко дете по света. Благодарение на усилията на Организацията на обединените нации (ООН) и ЮНЕСКО, децата навсякъде са защитени и вдъхновени да мечтаят! Всяко дете заслужава любов, грижа и възможност да изразява себе си, да расте в мир и да бъде щастливо. Нашата мисия е да създадем място, където всяко дете се чувства ценно, прието и свободно да твори, учи и мечтае!“, пишат от училищния екип и допълват: „Нека заедно изградим свят, пълен с радост и надежда!“
Както БТА писа, Българско неделно училище „Капитан Петко Войвода“ е организационно звено към Културна асоциация за гръцко-българско приятелство и сътрудничество „Васил Левски“. Училището отваря врати през септември 2022 г., за да даде възможност на децата на сънародниците ни в гръцкия град да изучават български език.
/ЙК/

Title Лидер на сръбска опозиционна партия е арестуван при протестна блокада на мост в Белград:
Сръбският министър на вътрешните работи Ивица Дачич съобщи днес, че лидерът на опозиционното движение „Крени промени“ Саво Манойлович е опитал да пробие полицейски кордон на Стария Савски мост, блокиран от протестиращи, и е бил арестуван, предаде ТАНЮГ.
Дачич поясни, че сръбската полиция е арестувала Манойлович и представителя в градския съвет на движението Александър Йованович на протест на Стария Савски мост, тъй като са пробили полицейския кордон със сила. Движението „Крени промени“ публикува видеозапис как полицията отвежда Манойлович.
Тази сутрин активисти и представители на опозиционното движение блокираха моста в протест срещу решението за разрушаването му. От двете страни на моста са разположени полицейски кордони. Дачич обясни, че полицаите са там, за да позволят достъп на работниците до работното им място.
Той отбеляза, че всички граждани, които са нападнали полицията, подлежат на арест, освен депутатите, участвали в протеста, тъй като те имат имунитет, който може да бъде свален само с гласуване на парламента.
Старият Савски мост свързва двата бряга на река Сава в Белград от 1942 г., отбелязва сръбската редакция на Радио Свободна Европа. Градските власти четири пъти досега обявяват затварянето и демонтажа на моста, но активисти организират протести, подкрепени от граждани и съответно дейностите биваха отлагани. Активистите твърдят, че мостът се разрушава, за да се осигури по-голямо удобство на жителите на близкия елитен квартал „Белград на вода“ и не съществува реална предпоставка за разрушаването му. Градските власти от друга страна твърдят, че мостът не е безопасен и застрашава движението, а демонтажът му е част от проект, обхващащ изграждането на нов мост на същото място.
Днес по обяд е обявено блокиране и на Бранковия мост.
/ПК/

Title Почти 9 милиона лева са местните приходи на община Троян към края на октомври:
Почти 9 милиона лева са местните приходи на община Троян към края на октомври, съобщиха от общинската администрация в отговор на запитване на БТА.
Местните приходи към края на октомври са в размер на 8 825 000 лв., което е с 375 000 лв. повече в сравнение със същия период на миналата година. Това се дължи от една страна на по-добрата събираемост, от друга на постъпилите повече средства от ползване на дървесина от общински горски фонд, уточняват от администрацията. Общо постъпилите приходи към 31 октомври са в размер на 51 763 000 лв.
"Община Троян е в стабилно финансово състояние. Години наред сме класирани от Министерството на финансите сред общините с най-добра финансова ефективност. Поддържаме събираемост около 10 процента над средната за страната и това е предпоставка да можем да разширяваме услугите, които предоставяме на гражданите на общината", каза за БТА кметът на община Троян Донка Михайлова.
Данъчните приходи, събрани от началото на годината, са 3 506 000 лв. От данък върху превозните средства общината е събрала 1 505 000 лв. спрямо 1 378 000 лв. за същия период на миналата година. Приходите от туристически данък към 31 октомври са 85 000 лв., с 2000 повече отколкото са били за същия период през 2023 г. Над 50 000 туристи са посетили общината до края на месец август, припомня БТА.
От общината посочват, че към момента са декларирани 442 кучета. Таксата, която трябва да заплатят собствениците за тяхното притежание, е само пет лева, а постъпленията по това перо за настоящата година са 1 500 лева.
Изпълнението на неданъчните приходи към 31 октомври е 5 319 000 лв. или 92 на сто спрямо годишния план. Изпълнението на приходите от собственост е 1 286 000 лв.
Постъпленията от общински такси са в размер на 3 585 000 лв., в т. ч. 2 931 000 лв. от такса за битови отпадъци. От продажба на собственост общината е събрала 184 000 лева.
Събираемостта на текущите задължения за данък върху недвижимите имоти и такса за битови отпадъци е на нивата от предходната година или около 80 на сто, при данъка върху превозните средства е по-висока с 1,2 на сто от тази през същия период на 2023 г., или 75 процента, уточняват от община Троян.
Според кмета на Троян добрата събираемост се дължи както на отговорното гражданство, така и на служителите в администрацията, които работят все по-ефективно.
/ВЙ/

Title В Бургас ще се проведе Международна младежка конференция за борба с антисемитизма и езика на омразата:
Международна конференция „Младежи за толерантност: Методи и добри практики в борбата с антисемитизма и езика на омразата” ще събере на 25 и 26 ноември в Бургас млади хора от България и Италия, представители на институции и организации. Те ще обсъдят методи и добри практики за борба с антисемитизма, ксенофобията и езика на омразата. Събитието е организирано от Център за еврейско-българско сътрудничество „Алеф“ и Института по образователни технологии към Националния съвет за научни изследвания в Генуа, Италия и цели да популяризира толерантността, както и да защити историческата памет за Холокоста, съобщават организаторите.
Програмата включва дискусии, както и доклади от водещи експерти като доц. Румяна Маринова-Христиди, ръководител катедра „Хебраистика" в Софийския университет „Св. Климент Охридски” и Стефания Манка, директор на Института по образователни технологии към Националния съвет за научни изследвания в Генуа. Ще има и практически семинари за младежите.

За първи път в България ще бъде показана изложбата на фотографа Зив Корен Bring Them Home, посветена на израелските жертви на атаката на Хамас от 7 октомври.

В рамките на конференцията ще бъдат обсъдени и усилията, които различните институции и организации  полагат, за да дадат отпор на антисемитизма, експерти ще споделят своя опит, ще очертаят пътя, който трябва да бъде изминат в името на мира, разбирателството и съхраняването на традиционно толерантния характер на българското общество. 

Форумът е подкрепен от Европейската мрежа срещу антисемитизма (EPNA) и финансиран от германското външно министерство. Той ще се проведе в Експозиционен център „Флора“ с осигурен симултанен превод на английски.
/РБ/

Title Депутати в Нидерландия засилват натиска за ограничаване на онлайн хазарта:
Две нидерландски партии - Социалистическата партия и Християнският съюз - смятат, че правителството не се намесва достатъчно бързо на пазара на онлайн хазарта и затова инициират свой законопроект. Те предлагат пакет от мерки, като например забрана на рекламите, съобщава телевизия Ен О Ес.
Неотдавна публикувано изследване показа, че се наблюдава увеличаване на пристрастяването към хазарта, особено сред младите хора, след като Нидерландия легализира онлайн хазарта през 2021 г.
"В проучването има шокиращи констатации, че здравето на младите хора е застрашено. Хората са били наивни и не са осъзнали, че винаги имаш на разположение в джоба си игрална машина", заяви депутатката  от Християнския съюз Мириам Бикер.
Сега партиите искат бързи мерки. "Бяхме призовали да не се чака", заяви депутатът от Социалистическата партия Михил ван Ниспен пред репортер на телевизията. "Оценката е налице, а нещата все още не се придвижват". Християнският съюз също се присъединява към това мнение. "Отнема твърде много време и затова сега обединяваме усилията си", допълва Мириам Бикер.
Двете партии предлагат мерки като забрана на рекламите на онлайн хазарта, плащането с кредитни карти да стане невъзможно и да се изисква от компаниите да отделят повече пари за превенция на пристрастяването.
Двете партии биха искали цялостна забрана на онлайн хазарта, както преди това предложиха и други партии, но инициаторите не очакват да се събере нужното мнозинство за това.
Двете партии все пак се надяват, че тяхното ново предложение може да разчита на достатъчна подкрепа в Долната камара. "Надявам се повече партии да осъзнаят, че сега са необходими много по-строги правила", каза Ван Ниспен.
/СС/

Title В Народното събрание се събра председателски съвет за обсъждане как да се действа по избора на председател:
След възобновяване на заседанието на Народното събрание Борислав Гуцанов от "БСП-Обединена левица" поиска от председателстващия Силви Кирилов ("Има такъв народ") да свика председателски съвет, на който да бъде обсъдено как да се действа оттук нататък относно избора на председател на парламента. 
Кирилов на свой ред свика председателския съвет и даде нова почивка от половин час. След това депутатите ще трябва да започнат нов кръг от процедурата по избор на председател на Народното събрание.
По-рано днес при четвъртото гласуване отново не бе излъчен председател на парламента.
 
 
 
 
/БИ/

Title За пореден път се показа отчетливо, че ДБ представляват апендикс на Пеевски, каза Костадин Костадинов:
This is a modal window.
Beginning of dialog window. Escape will cancel and close the window.
End of dialog window.
"За пореден път се показа отчетливо, че "Демократична България" (ДБ) и независимият депутат Божанков представляват апендикс на Пеевски". Това каза пред журналисти в парламента председателят на "Възраждане" Костадин Костадинов относно гласуването на депутатите за председател на Народното събрание (НС).
В тази ситуация на все по-завързващ се парламентарен възел, виждаме как ДБ, а на моменти и "Продължаваме промяната" (ПП) играят ролята на системен саботьор, каза Костадинов. Те са тези, които винаги намират причина нещо да не харесат. Ние също имаме забележки към кандидатурата на Силви Кирилов за председател на НС- той е добър лекар, но не става за председател на НС, както Вежди Рашидов, посочи лидерът на "Възраждане"
"Ако отидем отново на избори с "МВР на Пеевски" не може да очакваме различен резултат", коментира още Костадин Костадинов. Според него "цял свят видя как МВР на Пеевски манипулира, позволява купуването на гласове".
"Можем да сме сигурни, че ще има повече продали се, защото няма санкции. На всички това можеше да бъде сложен край днес. Но видяхме за пореден път, че ДБ играха ролята на конкретния саботьор. Тази формация за пореден път обслужи Пеевски персонално", посочи Костадинов.
"Пеевски притежава ДБ", каза лидерът на "Възраждане".
Нямам как да подкрепим кандидата на ГЕРБ поради "идеологически разлики", обясни Костадинов относно номинацията на ГЕРБ-СДС за председател на НС.
Попитан как ДБ обслужва Пеевски, той отговори, че това става защото при нови избори Пеевски има интерес да ги проведе неговия министър.
Срещите с другите парламентарно представени групи ще се проведат, каза Костадинов по повод днешните разговори на "Възраждане" с други формации за търсене на управленска формула.
ПП-ДБ направиха избор и между "Възраждане" и ДПС избраха ДПС, посочи лидерът на "Възраждане". Аз работя за България, допълни той.
Имаме два избора - или отиваме на нови избори с правителството на Пеевски или правим необходимото, да отидем на избори с правителство, което няма да обслужва Пеевски, допълни още Костадин Костадинов.
 
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title МУЗИКАУТОР: Тази вечер откриваме сцената за новата българска музика в „Младежки конкурс за нова песен“:
Днес, 20 ноември 2024, започва второто издание на „Младежки конкурс за нова песен“, който ще представи 50 оригинални песни на автори до 30-годишна възраст. Конкурсът ще се проведе в две последователни вечери – на 20 и 21 ноември. Най-добрите изпълнения ще стигнат до големия и ще се борят за наградите на 22 ноември.
Вратите за публиката на Националния студентски дом зад опашката на коня в София отварят в 17.00 ч. В първите два конкурсни дни входът е 5 лева, а за финалната петък вечер – 10 лева. Приходите от закупените билети ще финансират наградата на публиката.
За отличените парчета авторите ще получат признание и парична награда:
Тази есен в памет на големия български музикант Кирил Маричков ще бъде връчена и награда „Вкусът на времето“, която ще отличи песен, носител на ценности за поколенията.
Песните ще бъдат оценявани от експертно жури, в което участват Петър Цанков – музикант и съосновател на група „Щурците“, Богдан Томов – певец, композитор и водещ, Венци Мицов – музикант, журналист и преподавател, дългогодишен член на група „Хиподил“ и „Svetlio & The Legends“, Деян Каменов – Дидо – певец и музикант, основател на групата „DeeStoned”, Здравко Петров – старши музикален редактор в програма „Хоризонт“ на БНР, Алина Вергова – актриса и DJ, Силвия Петкова – актриса и меломан, Николаос Цитиридис – комедиант, музикант и телевизионен водещ, и други.
Критериите, по които журито ще оценява младите творци, са музикална композиция, текст и лирика, вокално изпълнение, оригиналност, и общо въздействие.
Организатор на конкурса е сдружението на автори и композитори МУЗИКАУТОР и той се провежда за втори път, след като през февруари 2024 година форумът провокира голям интерес сред новото поколение български творци. „Музикалният конкурс за нова песен“ се финансира от Културния фонд на МУЗИКАУТОР, който се захранва от авторските възнаграждения, събирани от организацията, и представлява подкрепа от автори за автори.
Събитието се организира в партньорство с Националния студентски дом, Българската музикална асоциация, Rock Academy. Медийни партньори са Actualno.com и БНР, което осигурява професионален звукозапис на песните на първите три призови места. „Музикалният конкурс за нова песен“ се провежда за втори път под патронажа на Министерството на образованието и науката и на Министерството на културата.
Форумът е вдъхновен от конкурса за млади таланти от 70-те до 90-те години на миналия век, който бе известен като „Малкия Орфей“ и бе организиран от българския композитор Панайот Славчев. В него изгряват звездите на поколения млади творци от различни жанрове, сред които Кирил Маричков и „Щурците“, Георги Минчев, Михаил Белчев, Борис Годжунов, Васил Найденов, Стенли, Милена Славова, „Ревю“, „Ахат“, „Атлас“ и много други.
Уважаеми колеги,
Заповядайте на „Младежки конкурс за нова песен“, за да станете свидетели на новото поколение българска музика, да се срещнете с много млади музиканти, подкрепени от големите имена на поп и рок сцената в Българи, и да попиете от тяхното вдъхновение!
Програмата в трите дни – 20, 21 и 22 ноември, започва от 17.00 ч. в Национален студентски дом, пл. „Народно събрание“ № 10, София.
Вижте цялата конкурсна програма на:
https://www.musicautor.org/bg/article/54-novi-avtorski-parcheta-shte-debyutirat-vav-vtoroto-izdanie-mladezhki-konkurs-za-nova-pesen
Вижте събитието във Facebook страницата на МУЗИКАУТОР:
https://fb.me/e/2q24lHLln
Повече информация за „Младежки конкурс за нова песен“ можете да намерите на: https://www.musicautor.org/bg/campaign/mladejki-konkurs-za-nova-pesen
/ХЯ/

Title Извършена е реставрация на мозаечното пано пред южния вход на музей „Етър“:
Извършена е реставрация на мозаечното пано пред южния вход на Регионален етнографски музей на открито (РЕМО) „Етър“, Габрово, изработено от Ангел Ангелов и Иван Донков. Това съобщиха от културната институция.
„На 26 март 1974 г. Държавната комисия за декоративно монументални изкуства при Комитета по изкуство и култура (КИК) и Съюза на българските художници (СБХ), с председател акад. Дечко Узунов, одобрява идейния проект на Ангел Ангелов за декоративната каменна мозайка пред входа на Етнографския парк музей – с. Етър, Габровско, с размери 9 на 5 метра. Изпълнител е художникът Иван Донков, син на първия директор на музея Лазар Донков. Сякаш с тази творба синът иска да покаже делото на живота на своя баща.“, посочва Главният уредник на музей „Етър“ д-р Ирина Димитрова.
„Сключеният договор за изработване на паното е на стойност 13 500 лв. Две хубави млади жени, две нагиздени с тежки сокаи балканджийки, посрещат всеки, който иска да се слее с духа на музей „Етър“. Може би неслучайно стоят те като стожери близо половин век пред портите на това магично място. Двете невести от паното пред портата на „Етър“ привличат с красотата на пъстрите си премени. С протегнатите си ръце, в които държат хляб и дом, сякаш казват на посетителите „Добри дошли!“, посочи още д-р Ирина Димитрова.
Майсторското изпълнение на художника е завършено през 1975 г. Само за едно лято, заедно с проектанта Ангел Ангелов, нареждат над 120 хиляди цветни камъчета върху 54 квадратни метра площ, върху предварително оформена по очертанията на проекта циментова основа. Работят по 1-1,5 квадратни метра на ден, успяват да „събудят“ душата на камъка и да вплетат в единна хармония петте нюанса на сивата скала с четирите оттенъка на зеления камък. „Мъчните камъчета“ се оказват сините – за очите на невестите. Желанието да им бъде вдъхнат живот е водещо в работата на Иван Донков и Ангел Ангелов. За да се сдобият с различно обагрени скални късове, те извървяват дълъг път през Стара планина и Родопите.“, допълват от музея. 
 
 
/РБ/

Title Ще разговаряме с БСП и "Демократична България" за избора на председател на парламента, каза Станислав Балабанов от ИТН:
This is a modal window.
Beginning of dialog window. Escape will cancel and close the window.
End of dialog window.
Силви Кирилов събра най-много гласове за председател на Народното събрание, ще разговаряме с БСП и „Демократична България“ (ДБ), те ще трябва да избират, коментира пред медиите Станислав Балабанов от „Има такъв народ“ (ИТН) след четвъртия неуспешен опит за избор на председател. Той отбеляза, че изборът е фундаментално важен.
По думите му ако няма разговори за мнозинство и се ходи на нови избори, изборът пред България е Делян Пеевски с купения и корпоративен вот или друг служебен министър-председател.
Балабанов посочи, че не знае защо БСП не са подкрепили Кирилов, както и защо от ДБ, след като са обявили преди дни подкрепа, са се въздържали. Той посочи, че има идеологически различия между ДБ и "Възраждане", но "това гласуване не касае Путин и как ще завземе София и българския парламент, стига с тия опорки".
„Важно е парламентът да започне да работи, защото ставаме за смях пред очите на хората“, каза още Станислав Балабанов. Според него Силви Кирилов е гарант за нормалност, че законодателството ще започне и ще влезе в пленарната зала, а гласувалите с "въздържал се" сами си блокират законодателната програма, което по думите му е прецедент. Той добави, че изборът на председател на НС ще покаже има ли воля „ДПС - Ново начало“ да не контролират изборите и служебния кабинет, като посочи, че "Пеевски управлява държава през ГЕРБ".
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Предколедно търговско изложение на български стоки през следващата седмица в Разград:
Предколедно търговско изложение на български стоки ще ще се проведе през следващата седмица на площад „Момина чешма“(Ларго) в Разград.
Организатор на събитието е „Български бизнес форум“ЕООД, което в партньорство с български общини провежда от повече от 20 години национални изложения „С любов към българското“ и „Панаир на модата“. По този начин се стимулират малкият бизнес, българското производство и потреблението на родни продукти. 
В Разград след няколко години прекъсване търговското изложение „Панаир на модата“ се завърна през месец май тази година.
От 25 ноември до 30 ноември в лявата част на Ларгото  в посока към стъпалата ще се продават предимно стоки, свързани с предстоящите Коледни и Новогодишни празници – облекла, плетива, коледни чорапи, бижута. Общо 9 български фирми от София, Варна, Русе, Хасково, Сливен, Търговище и Трявна ще представят своята продукция. Ще работят от 9,00 до 19,00 ч. от понеделник до събота включително.  
/МТК/

Title Габровските таксиметрови шофьори излязоха на протест и автошествие срещу високите цени на застраховката "Гражданска отговорност":
Габровските таксиметрови шофьори излязоха на протест и автошествие срещу високите цени на застраховката "Гражданска отговорност". Водачите на таксиметрови автомобили от Габрово се събраха в една от индустриалните зони на града и след като изразиха несъгласие срещу поскъпването, потеглиха на мирно автошествие. 
„Излизаме заради въвеждането на високите цени за „Гражданска отговорност“, които в максималния си праг достигат 3000 лева, което е непосилно за всеки един човек в бранша. В Габрово има близо 200 таксиметрови автомобила, над половината сме тук, за да изразим своето несъгласие“, каза за БТА Светослав Николаев, таксиметров шофьор в Габрово и организатор на протеста. 
Таксиметровите водачи ще преминат със своите автомобили през целия град, за да покажат своето несъгласие със ситуацията. „Смятаме, че автошествията няма да променят нищо, но следващата стъпка е да блокираме входове и изходи на града, както и главни пътни артерии. Ако и това не помогне, всички от страната ще се обединим и ще отидем да блокираме столицата София“, каза още Светослав Николаев.
По думите на протестиращите таксиметрови шофьори тази мярка с повишаването на цените на застраховките е „опипване на почвата“ с идеята да бъде въведена и за останалите граждани. 
„Случи ли се да се наложат тези скъпи застраховки, цените на таксиметровите превози ще скочат много, а никой от нас не иска да вдига цени, но ще бъдем принудени“, допълни Светослав Николаев.
/ВД/

Title Решението на Байдън да разреши на Украйна да използва ракети с дълъг обсег срещу Русия ще проправи път за по-силна руска реакция, смята Ердоган:
Турският президент Реджеп Тайип Ердоган предупреди, че решението на президента на САЩ Джо Байдън да разреши на Украйна да използва ракети с голям обсег за удари в дълбочина в Русия ще доведе до ескалация на конфликта и до по-силна руска реакция, предаде турската държавна телевизия ТРТ Хабер.
Според Ердоган с разбирането "след мен и потоп" няма да се стигне доникъде, а от самото начало на войната в Украйна Турция е застъпник на намирането на решение чрез повече усилия за мир, повече добра воля и дипломация. 
Не намираме това решение за правилно, не го одобряваме, каза турският лидер пред журналисти на борда на самолета на връщане от Бразилия, където беше за участие в срещата на Г-20. 
По думите на Ердоган стъпката, предприета от Байдън, може да се тълкува като "ход за разпалване на войната, ход, който да направи така, че тя никога да не приключи и дори да се разпространи". 
"Тази стъпка на г-н Байдън, освен да предизвика ескалация на конфликта, ще проправи път и за по-силна реакция от страна на Русия. Г-н Путин също така одобри доктрина, която позволява на страната му да отговори с ядрени оръжия в случай на нападение с балистични ракети. Всичко това може да доведе региона и света до ръба на нова и голяма война", предупреди Ердоган.
Турският президент изрази надежда, че украинската и руската страна "ще се съсредоточат върху мира, като запазят спокойствие и не се поддават на провокации". Той предупреди, че в "създадената след тази голяма грешка среда и най-малкият пропуск или поддаване на провокации би означавало хвърляне на огън в буре с барут".
"Затова съветвам всички да действат внимателно", добави той.
/ПК/

Title Специализирана полицейска операция по безопасност на движението започна в област Габрово:
Специализирана полицейска операция по безопасност на пътното движение се извършва на територията на област Габрово. Началото бе дадено тази сутрин на участък от Габрово - Севлиево, при разклона за село Чавеи.
Акцията е по метода „широкообхватен контрол”. В нея участват служители от Областната дирекция на МВР в Габрово, както и от териториалните структури на Агенция „Пътна инфраструктура“ (АПИ), Изпълнителна агенция (ИА) „Автомобилна администрация“, Агенция "Митници" и Национална агенция за приходите (НАП). Акции текат и в територията на Севлиево, Дряново и Трявна.
Операцията е за контрол на употребата на алкохол и наркотични вещества, неправоспособност, отнемане на предимство на пътните превозни средства, използване на обезопасителни колани и системи за обезопасяване на водачи и пътници в моторните превозни средства (МПС), за използване на защитни каски, спазване на забраните за ползване на мобилни телефони при управление на МПС. Осъществява се и засилен контрол над водачите на товарни автомобили, автобуси, на двуколесни и триколесни превозни средства, както и над водачите на велосипеди.
Контрол от страна на служителите на ИА „Автомобилна администрация“ се осъществява за времето за управление и почивки от страна на водачите, извършващи обществен превоз на пътници и товари, техническа изправност на пътните превозни средства, нередовни документи на водачите, превозното средство и превозваните товари. Контрол от страна на служителите от Агенция "Митници" се осъществява за превоза на стоки и товари. От страна на служителите на АПИ се контролира за нарушения на габаритите, претоварване и нарушения, засягащи пътни такси. НАП ще осъществяват контрол на товарни автомобили на 3,5 тона за превоз на стоки и товари с висок товарен риск.
Специализираната полицейска операция ще продължи през целия ден, посочиха от пресцентъра на ОД на МВР - Габрово.
/ТНП/

Title Туристическият център в Болград организира новогодишно състезание за деца:
Туристическият информационен център „Болград“ отправя покана към децата от 6 до 12 години да се включат в новогодишното състезание „Пътят към вълшебния ботуш на Дядо Коледа“, което ще се състои в подземията на града. Това обявиха организаторите на събитието на страницата си във Фейсбук. 
„Дядо Коледа в нашата история не е просто добър старец, който носи подаръци, а истински изследовател на тайните подземни ходове на Болград! Той използва тези старинни тунели, за да скрие подаръците и изненадите за децата на най-неочаквани места. Създадохме състезание, в който децата трябва да „намерят“ Дядо Коледа, следвайки следите му в подземията, и да му помогнат да подготви ботушите за подаръци!“, споделиха от екипа на Туристическия център. 
По време на състезанието децата ще имат възможност да се запознаят с историята на Болград и да създадат ботуши за Дядо Коледа. „Изминете пътя от „входната врата“ до „магическата елха“ и получете подаръци от Дядо Коледа!“, допълниха още от центъра.
Организаторите подчертаха причините, поради които децата не трябва да пропускат събитието: „Увлекателно състезание с въпроси за града! Творчески процес на създаване на ботуши за Дядо Коледа! Възможност да получите малък подарък за успешно завършване на състезанието! Уникална атмосфера на Болград и магията на Нова година!“.
Регистрацията се извършва на телефон: +38 068 756 28 12.
Както БТА писа, град Болград е административен център на Болградския район в рамките на административно-териториалната реформа от 17 юли 2020 г. В района влизат 10 общини, в които над 60% от населението е българско, подчертавайки значимостта на подобни културни инициативи за съхраняване и популяризиране на българското наследство.
/ЙК/

Title Ноемврийският брой на списание ЛИК разказва за 10-годишната история на кино-литературния фестивал „Синелибри“:
Ноемврийският брой на списание ЛИК разказва за 10-годишната история на кино-литературния фестивал „Синелибри“. Изданието на Българската телеграфна агенция (БТА) проследява развитието на форума от неговото създаване през 2015 г. до юбилейното му десето издание, което се проведе през тази година. 
Изданието ще бъде представено на 25 ноември (понеделник) от 17:00 часа едновременно в пресклубовете на БТА в страната и чужбина. Сред участниците на събитието в зала „МаксиМ“ в столицата ще бъдат генералният директор на БТА Кирил Вълчев и главният редактор на ЛИК доц. Георги Лозанов. Онлайн ще се включи и създателят и арт директор на „Синелибри“ Жаклин Вагенщайн.
Във въведението на броя главният редактор на ЛИК доц. Георги Лозанов посочва, че „никъде по света няма (и не е имало) друг такъв фестивал, което учудва даже самата му създателка – Жаклин Ваген­щайн. Защото, както тя казва, „това всъщност е най-изконна­та връзка между две изкуства“. По думите му преди 10 години „на международната арт сцена се появява „Синелибри“, за да даде на публиката интелектуален поглед, насочван от професио­налисти, към близостта меж­ду двете изкуства“ – киното и литературата. „А на тях – шанс да се огледат едно в друго, за да се проясни как си влияят не само в творческия процес, а и в културната си съдба, и с взаимната си подкрепа да се из­мъкват невредими от зачести­лите предчувствия за край на какво ли не – на големите раз­кази, на автора, на изкуството, на четенето, на киното…“, допълва още той. 
В интервю за списание ЛИК Жаклин Вагенщайн казва: „Синелибри“ е установен и незаобиколим фестивал на българската сцена, но е фактор и в световен мащаб“.  „Целта на това, което сме постигнали през годините, е хората да ни имат доверие и да знаят, че за тях сме избрали най-доброто от световния пазар в съответния жанр, защото сме обвързани с книгите, но не сме жанрово лимитирани“, допълва тя пред изданието на БТА. В интервюто Вагенщайн разказва за развитието на фестивала през годините, за избора на гости и на различно мото всяка година. Споделя колко е важен екипът и как благодарение на добрите партньорства в страната фестивалът има издания и извън столицата.
„Не само литература и не само кино, а „Синелибри“, е заглавието на статията на филмовия критик и историк Петя Александрова. Тя разглежда предпоставките за появата за зараждането на фестивала и неговите „същност и успехи за 10-те годи­ни съществуване“. „Първото и основно постиже­ние е точно намереният фокус на фестивала – връзката меж­ду литературата и киното“, пише Петя Александрова. „Вече 10 години, „Синели­бри“ ни радва всяка есен с реколта свежи филми, които прехвърлят мост към литературата и по този мост свободно се движим и в двете посоки“, посочва още тя.
На страниците на изданието е поместена тематична хронология, която представя акценти от публикациите за „Синелибри“, съхранени в архивния фонд на БТА. В новините, излизали в емисиите на агенцията за всички десет издания на форума до момента, се открива както информация за периодите на провеждане, избора на тема, гости и селектирани заглавия, така и думи и споделени емоции от организаторите и от присъстващите знаменитости на фестивала.
Юбилейното десето издание на „Синелибри“ също е прочетено през новините на БТА. Освен с информация около неговото провеждане и програма, то е представено и с интервюта с някои от гостите му – американската актриса Ан Кюсак, новозеландско-белгийска писа­телка Кристин Льоненс, нидерландският режисьор Миша Пекел, италианският кинорежисьор, сценарист и актьор Даниеле Лукети, българският ху­дожник, режисьор и номиниран за „Оскар“ аниматор Теодор Ушев. А в анкетата „Даваме думата на журито“ са поместени отговорите на Игнасио Серикио, Даниел Келман, Божидар Манов, Найо Тицин и Рене Карабаш.
Списание ЛИК вече е със свободен достъп и може да бъде изтеглено в електронен формат от интернет страницата на БТА. Броят, посветен на кино-литературния фестивал, можете да откриете на следния линк - https://www.bta.bg/bg/lik-magazine.
/РБ/

Title Туристическият център в Болград отправи покана за обиколка „Историята на Болград в образи“:
Туристическият информационен център „Болград“ покани жителите и гостите на Болградската общност да се запознаят с историята на града чрез обиколка под надслов „Историята на Болград в образи“. Това съобщи Туристическият информационен център на страницата си във Фейсбук.
Обиколката включва посещение на исторически забележителности, музеи и места, свързани с живота на изтъкнати личности и събития от миналото на Болград. Според организаторите маршрутът може да бъде допълнен с гастрономически и уелнес спирки, както и с майсторски класове и дегустации.
Регистрация за участие се извършва на телефон: +38 068 756 28 12.
Както БТА писа, град Болград е административен център на Болградския район в рамките на административно-териториалната реформа от 17 юли 2020 г. В района влизат 10 общини, в които над 60% от населението е българско, подчертавайки значимостта на подобни културни инициативи за съхраняване и популяризиране на българското наследство.
/ЙК/

Title "Аурубис" се стреми към въглеродна неутралност до 2050 г., стана известно на събитие на екипа на компанията по декарбонизация:
Груповата цел на "Аурубис" е да намали въглеродните емисии с 50 процента до 2030 г. и да постигне пълна въглеродна неутралност до 2050 г. Това каза Ивайло Георгиев, ръководител "Устойчивост и връзки с институциите" в "Аурубис България", по време на разширена среща на групата "Aurubis AG". Събитието, посветено на стратегията за намаляване на въглеродните емисии, събра специалисти от мултидисциплинарния екип по устойчивост и декарбонизация от Германия, Белгия, Испания и САЩ. Срещата се провежда на територията на завода в Златица и Пирдоп.
Според Георгиев груповата цел означава, че въглеродните емисии се докладват на консолидирано ниво, съобразно специфичния въглероден отпечатък на заводите на групата в различните държави. За завода на "Аурубис" в Пирдоп и Златица въглеродният отпечатък през базовата 2018 г. е 210 000 тона, като до 2030 г. той трябва да бъде намален на 105 000 тона. Това включва както преките, така и непреките емисии, уточни Георгиев.
Първият етап от намаляването на емисиите, който вече приключва, е изграждането на собствен фотоволтаичен комплекс, състоящ се от четири фотоволтаични парка. След въвеждането му в експлоатация се очаква средногодишно намаление на непреките въглеродни емисии с 25 000 тона. Следващият етап е програма за енергийна ефективност, включваща подмяна на електродвигатели с такива от ново поколение, замяна на трансформатори и преминаване към LED осветление. Тези мерки, заедно с други подобрения по мрежата, ще доведат до намаляване на емисиите с още 33 000 тона.
Допълнително заводът ще замени тежките горива в основното си производство с природен газ, което ще намали въглеродните емисии с около 5000 тона годишно. Има и проект за изграждане на собствена вятърна централа, който трябва да бъде реализиран до 2030 г.
Ивайло Георгиев припомни, че наскоро бе обявена мащабна инвестиционна програма на стойност 400 млн. евро. Основният проект в нея е свързан с капиталов ремонт. Част от инвестициите ще бъдат насочени към изпълнението на декарбонизационната стратегия на компанията.
Кристиян Хайн, ръководител на екипа по декарбонизация в групата на "Аурубис", подчерта, че енергийната трансформация е ключова тема. Той отбеляза, че от 2013 г. въглеродният отпечатък на групата е намален с 40 процента, като този отпечатък вече е значително по-нисък в сравнение с други индустриални предприятия по света. Всеки завод на групата разработва собствени инициативи за декарбонизация. Хайн даде пример със завода в Хамбург, където се тества използването на водород и амоний като заместители на природния газ. Там също се използва промишлена отпадъчна топлина за отопление на цял квартал в града.
Главният оперативен директор на групата и изпълнителен директор на "Аурубис България" Тим Курт се включи с видео обръщение от централата в Хамбург. Той поздрави участниците и заяви, че енергийният преход и пътят към въглеродна неутралност са трудни задачи. Въпреки това Тим Курт изрази увереност, че "Аурубис" може да служи като модел за подражание със своята стратегия и текущи проекти за декарбонизация.
На посещение в завода днес пристигнаха студенти и преподаватели от Софийския университет "Св. Климент Охридски" по магистърските програми "Отговорно и устойчиво управление" и "Енергийни пазари и услуги".
Беше обявен и съвместният проект на "Аурубис България" със Софийския университет - Net-Zero Lab, платформа, в която научната общност и водещите специалисти от бизнеса ще работят заедно за изготвяне на политики и решения за намаляване на въглеродния отпечатък от индустрията и енергетиката в България.
Заместник-ръководителят на лабораторията д-р Мария Трифонова обясни, че "Net-Zero Lab" вече се радва на сериозна подкрепа и признание и от страна на "Аурубис България". Деканът на Стопанския факултет д-р Атанас Георгиев посочи, че днес гостуват студенти от две магистърски програми.
"Аурубис" подкрепя "Net-Zero Lab" и ще бъде създадена съвместна платформа за декарбонизация, стана известно от думите на Ивайло Георгиев по време на събитието.
/ВЙ/

Title Коледен базар, осем километра гирлянди и 940 светещи елемента ще бъдат част от празничната украса на Русе:
Служители на общинското предприятие "Русе арт" вече монтират украсата за коледните и новогодишни празници в крайдунавския град. Предстои да бъдат поставени 940 елемента и повече от осем километра гирлянди, съобщиха от кметската управа в Русе. 
От там обясниха, че е разработена нова концепция за Коледния базар на централния площад "Свобода" в Русе. Тази година той се превръща в своеобразно Коледно градче с разположените покрай големия шадраван и пред Паметника на свободата 22 къщички с различни размери. Тяхната украса включва 60 гирлянда и лампички за всяка къщичка.
Композиция от три обемни светещи коледни фигури ще бъде изградена върху дървени конструкции в големия шадраван срещу сградата на Общината.
Светещи арки ще бъдат разположени от двете страни на Коледния базар. Около Паметника на свободата ще бъдат поставени обемно светещо сърце и светеща сфера. 
Посетителите ще могат да разгледат и два празнични къта на площад "Свобода", където ще имат възможност да се снимат с Дядо Коледа и неговите помощници.
Украса ще има и по основните булеварди, водещи към кварталите, и в централната градска част.
Както БТА вече съобщи, пред сградата на Русенската опера вече работи и ледена пързалка, която ще радва деца и възрастни близо два месеца. 
/РБ/

Title Деца от Кюстендил ще се включат в кампания за безопасно движение по пътищата през есенно-зимния сезон:
Ученици от общинските училища, участващи във формите на обучение при Обединения детски комплекс (ОДК)- Кюстендил и деца от детска градина "Еделвайс" ще се  включат в националната кампания "Посланията на есенния лист", инициирана от Националния дворец на децата (НДД) и свързана с безопасността на движението. Инициативата ще се проведе утре, съобщиха от ОДК в Кюстендил.
Целта на кампанията е да се фокусира вниманието на децата, учениците, водачите на моторни превозни средства върху необходимостта от засилване на вниманието и бдителността в есенно-зимните условия. Децата ще  изпратят своите послания за спазване на правилата за безопасно пресичане от пешеходците, за шофиране с намалена скорост през есенно-зимния период, за подготовка на автомобилите за зимата.
Есенният лист е символично пожелание за безопасно движение през предстоящия труден и опасен зимен сезон, както и на пожелание за здраве и живот - най-необходимото на водачите и всички техни спътници, допълниха пред БТА организаторите.
/ТТ/

Title Задържаха мъж от Сърница, откраднал 2900 лв. от джамия:
Задържаха мъж от Сърница за кражба на 2900 лева от джамия, съобщиха от Областната дирекция (ОД) на МВР в Пазарджик.
Криминалисти от Районното управление във Велинград и от участъка в Сърница са установили самоличността и са заловили извършителя на кражба от джамия. В полицейското управление във Велинград е получен сигнал за това, че от мюсюлманския храм в местността Петелци, намиращ се в землището на град Сърница, е извършена кражба. 
Мъжът е откраднал кутия с дарения, събрани от вярващите. Започнало е разследване, в резултат на което органите на реда са стигнали до самоличността на мъжа. Той е на 24 години от град Сърница.
Извършителят е задържан в ареста, а спрямо него е образувано бързо производство.
 
 
/БИ/

Title Община Стара Загора и Старозагорската света митрополия обявяват конкурс за есе на тема „Рождество Христово – светлина и надежда за всички“:
В творческата надпревара могат да се включат ученици от VIII до XII клас
Община Стара Загора, съвместно с Негово Високопреосвещенство Старозагорския митрополит Киприан и с подкрепата на Център за подкрепа за личностно развитие – Стара Загора, организират конкурс за есе, вдъхновен от Рождество Христово – празник, който символизира надеждата, новото начало и победата на доброто. Темата на есето е „Рождество Христово – светлина и надежда за всички“. 
Целта на литературното предизвикателство е да открои и насърчи младите хора да разсъждават върху смисъла на християнските добродетели и тяхната роля за създаването на по-добър и мирен свят.
Конкурсът е насочен към ученици от VIII до XII клас, които искат да изразят своите идеи и послания чрез силата на словото. За участие е необходимо есето по зададената тема да бъде изпратено на e-mail: obrazovanie_sz@starazagora.bg в срок до 11 декември 2024 г. 
Творбата трябва да е с обем до две страници А4, букви с размер на кегела 12, PDF формат. В текста е необходимо да бъдат посочени трите имена на ученика, наименованието на училището, клас и телефон за връзка.
Получените есета ще бъдат оценени от жури в състав: Надежда Чакърова – заместник-кмет по „Образование и младежки дейности“ в Община Стара Загора, Илиана Димова – доктор по Богословие и преподавател по Религиозно възпитание, както и Невена Божкилова – ръководител на Литературен клуб при Центъра за подкрепа за личностно развитие – Стара Загора. 
Награждаването на победителите ще се проведе в Старозагорската света митрополия, като датата и часът ще бъдат уточнени допълнително.
Конкурсът предоставя възможност на младите хора да изразят своите мисли, чувства и разбиране за смисъла на Коледа,  подчертавайки значението на Рождество Христово като символ на светлината и надеждата за всички.
 
 
 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Документален филм описва 25-годишната история на Областната администрация във Варна:
Областна администрация - Варна отбелязва своята 25-годишнина с документален филм, наречен „Линията на успеха“. Той е реализиран съвместно с Асоциацията за комуникации и реклама в туризма и Регионалния телевизионен център на БНТ, с подкрепата на Фонд „Култура“ на Община Варна. Това съобщиха създателите на пресконференция в Националния пресклуб на БТА във Варна. 
Идеята за документалния филм е на настоящия областен управител на Варна проф. Андрияна Андреева. Тя е единствената жена на поста, заеман от 17 мъже през периода. Искахме да се види какво е извършено за тези 25 години. Нарекохме ги „Линията на успеха“, защото 12-те общини във Варненско са представени с тяхното развитие и основни акценти, с които се гордеят. Освен това в лентата има и много архивни кадри и интервюта с предишните областни управители. 
По думите на проф. Андреева досега не е правен документален филм с фокус върху областните администрации. Има книги за дейността им, но историята им не е пресъздавана с визуални средства. След като разгледахме материала в архива и видяхме много силни кадри, решихме, че те няма как да се споделят по друг начин с аудиторията, освен с документален филм. 
Проф. Андреева припомни, че фигурата на областния управител в България има традиции от периода след Освобождението от османско робство, когато е с различно наименование. През социалистическия период няма такава длъжност, но след демократичните промени тя се възстановява и сега се отбелязват 25 години от учредяването на администрациите след последното териториално деление на страната на 28 области. 
Създаването на филма е възложено на Асоциацията за комуникации и реклама в туризма. Решихме, че връщането назад в историята чрез архивите на БНТ и интервютата с бившите областни управители ще дадат възможност да се разбере какво е държавността, сподели управителят Георги Филипов. 
Филмът е заснет от екип на Регионалния телевизионен център във Варна. Сценарист е Зоя Черешарова, режисьор - Мариета Бобева, редактор - Бистра Варнева, оператор е Георги Христов. Трудно беше да съберем 25 години и 12 общини в 27-минутна лента, отбеляза Черешарова. Концепцията на авторите е лентата да стигне и до младата аудитория и по тази причина в него ролята на гидове играят ученикът Захари Москов и студентката Виктория Йотова. Искахме да покажем как се живее в общините от региона през техните очи и емоции и реакцията им беше силна, защото те не бяха пътували много и опознаха местата във Варненско чрез снимките на филма, добави тя. 
Сред архивните кадри от историята на дейността на Областна администрация - Варна са подбрани най-вече драматични моменти, свързани с кризи, разказа сценаристката. Един от тях е попадането на нефт в питейната вода на варненци през 1996 г., присъстват още наводненията и снежните бедствия. Във въздействащите кадри се вижда как администрацията действа съвместно с военните и Гражданска защита. 
Премиерата на филма ще бъде на 29 ноември в артсалона на Радио Варна. Той ще бъде излъчен по БНТ2 на 7 декември. През декември лентата ще бъде показана на срещата на кметовете на варненските общини в Аврен, след което те ще получат копие. Планират се и прожекции при срещите с ученици от образователната програма на Областната администрация. 
 
/РБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title България е водеща в ЕС по ръст на строителството през септември, отчита Евростат:
Строителният сектор и в Европейския съюз, и в еврозоната се е свил с по 0,1 на сто през септември 2024 г. на месечна база (спрямо август 2024 г.). Това сочат първоначалните сезонно коригирани данни на европейската статистическа служба Евростат, публикувани днес на сайта й.
През август строителството в ЕС се увеличава с 0,2 на сто спрямо юли, а в еврозоната остава без промяна.
Обемът на продукцията на сектор "Строителство" в ЕС се е свил с 2 на сто в ЕС на годишна база (спрямо септември 2023 г.) и с 1,6 на сто в еврозоната.
България обаче е с най-значително годишно нарастване на продукцията на сектор "Строителство" сред страните от Евросъюза, за които са предоставени данни, като през септември обемът му нараства с 5,2 на сто спрямо година по-рано. През август също бележи солиден годишен ръст в размер на 5 на сто.
На месечна основа (спрямо август 2024 г.) строителството в нашата страна се е повишило с 0,4 на сто.
Страните от ЕС, които през септември отчитат най-висок годишен ръст на строителството след България, са Италия (3,9 на сто) и Португалия (3,3 на сто). Най-значителен годишен спад през септември т.г. е отчетен при строителния сектор в Словакия (-19,1 на сто), Словения (-17,6 на сто) и Полша (-9 на сто). 
На годишна база през септември 2024 г. в страните от Евросъюза е регистриран спад от 2,7 на сто при изграждането на сгради, а при гражданското строителство е отчетено понижение от 2,2 на сто. 
И спрямо август 2024 г. (на месечна база) е регистрирано свиване на обема на строителство на сгради в ЕС. Обемът му намалява с 0,9 на сто. При гражданското строителство е отчетено месечно повишение от 0,6 на сто.

 
/СС/

Title МВР: Информационен бюлетин – 20 ноември 2024:
Търговище. В резултат на проведени незабавни издирвателни действия е установен съпричастен към извършена телефонна измама. Според данните към момента, вчера около 12.30 часа, самотноживееща жена от с. Кралево получила обаждане на стационарния телефон - мъж, който се представил за полицейски служител, й съобщил за пострадал роднина, за лечението на когото са необходими средства. Жертвата тутакси  събрала 10 000 лв. и ги предала според уговорката на непознат за нея мъж. По случая било образувано досъдебно производство за престъпление по чл. 209, ал. 1 от НК. В резултат на  предприетите оперативно-издирвателни действия по разследването криминалисти от ОДМВР-Търговище и РУ-Търговище бързо влезли в следите на 43-годишен мъж от с. Студенец, за когото са събрани данни, че е изиграл ролята на т. нар. муле при осъществяване на измамата. Към момента с него се провеждат процесуално-следствени действия.
Кърджали. Полицаи от РУ-Крумовград разкрили за часове извършена кражба на каса с пари и лотарийни билети. Около 7 часа вчера в управлението бил подаден сигнал, че през взломен прозорец е проникнато в офис в града и от обекта е открадната метална каса - по данни на собственика с 3400 лв. и неустановен брой лотарийни билети. При извършения оглед на дежурна оперативна група в близост до обекта била открита разбита касата и разпилени лотарийни билети. В хода разследването е установен извършителят - 17-годишен. Непълнолетният е задържан същия ден за срок до 24 часа в полицейското управление. Открита е била по-голяма част от открадната сума, която е иззета. По случая е образувано досъдебно производство и работата продължава разследващ полицай.
Разград. Криминалисти задържаха 54-годишен за домашно насилие. Сигналът за разразил се в семеен апартамент скандал е постъпил вчера около 18 часа – пияният мъж обиждал съпругата си с вулгарни думи, нападнал я и разбил носа й. Пострадалата била транспортирана в болнично заведение и след оказана медицинска помощ - насочена за домашно лечение. По случая е образувана проверка по чл.131, ал.1, т.5А от НК.
Варна. Преди два дни служители от Първо и Трето РУ задържали в ареста 37 и 44 – годишни, с криминалистически регистрации в полицията. При извършената проверка униформените открили у тях метамфетамин и фентанил, потвърдено с експертна справка. Срещу задържаните са образувани бързи полицейски производства. Други 154.84 грама фентанил униформените иззели при  претърсване на дома на 51 – годишен варненец. До акцията се стигнало след като служителите на реда първо намерили в него част от кафявообразното високорисково наркотично вещество. По случая е образувано досъдебно производство, работата по което продължава под надзора на прокуратурата.
Пловдив. След активни оперативни действия асеновградски полицаи разкриха автор на противозаконно отнемане на лек автомобил. Разследването започнало в края на миналата седмица по сигнал за установена липса на „Форд“, паркиран в село Болярци. В хода на работата криминалистите влезли в дирите на техен 21-годишен познайник и вчера последвал неговият арест. Документирането на случая продължава в рамките на образуваното досъдебно производство.
/ХЯ/

Title Община Стара Загора с престижно отличие за изключителен принос в развитието на енергийната ефективност:
Община Стара Загора бе удостоена с престижно отличие за изключителен принос в развитието на енергийната ефективност. Наградата бе връчена на официална церемония по време на втория Бал на енергийните одитори, който се състоя в хотел „София Балкан Палас“. 
Събитието, организирано от Камарата на енергийните одитори, събра на едно място водещи експерти, представители на институции, общини и предприятия, ангажирани с устойчивото развитие и ефективното управление на енергийните ресурси.
Тазгодишният форум отличи не само енергийни одитори, но и организации, общини и предприятия, които демонстрират иновативност и ангажираност към оптимизацията на енергийните процеси и опазването на околната среда. Сред наградените бе и Община Стара Загора, която получи специален сертификат за постижения в сферата на енергийната ефективност.
Признанието е доказателство за последователните усилия на общината да внедрява решения за устойчиво управление на енергийните ресурси, както и за изпълнени проекти в тази сфера през последните години.
Тази награда затвърждава позицията на Община Стара Загора като една от водещите в страната в областта на устойчивото развитие и енергийната трансформация. Тя служи като вдъхновение за останалите общини да предприемат стъпки в същата посока.
 
 
 
/МТК/

Title Със скока на застраховката „Гражданска отговорност“ ще има фалити в бранша, предупредиха таксиметровите превозвачи в Хасково:
Таксиметровите шофьори от почти всички превозвачески фирми в Хасково се присъединиха днес към националния протест на бранша срещу повишаване на цените на задължителната застраховка „Гражданска отговорност“. Над 150 таксиметрови коли тръгнаха от паркинга пред градския стадион и минаха по възловите булеварди на града в мирно шествие, като израз на недоволството.
Най-масово новите цени на застрахователите по „Гражданска отговорност“ варират от досегашните  320-330 лв. на 750- 800 лева. Има обаче и драстични примери, какъвто даде таксиметровият превозвач Димитър Делчев. Новата застраховка за служебния му автомобил е 3460 лева на фона на платените за нея преди три месеца 240 лева.
„Няма държава, която да сложи нещата на мястото си и да спре лобистките действия при това, което се случва“, категоричен е Иван Иванов, който е управител на една от големите фирми за таксиметров превоз в града. Той посочи, че с колегите му очакват да получат  адекватен отговор на въпроса защо толкова рязко се вдигат цените на задължителната застраховка, като категорично определят като невярно лансираното обяснение, че това се случва заради многото катастрофи с участието на таксита.
Преди да започнат шествието си, водачите на таксите пресметнаха, че при новата ситуация средногодишно разходите им ще се вдигнат с около 500- 600 лева. Таксиметровите превозвачи посочиха, че се чакат фалити в бранша. Мотивите им за тази песимистична прогноза стъпват на фактите, че търпят ограничения от решенията на Общинските съвети за минимална и максималната тарифа за километър превоз, прегледите за техническа изправност, които за техните автомобили са задължителни два пъти годишно, са скочили двойно - от 50 на 110 лв., само за последните две седмици горивото е поскъпнало с 0,10 стотинки за литър, а сега и с резкия скок на „Гражданска отговорност“, приходите им няма да са адекватни на разходите. За да запазим хляба си, със сигурност ще трябва и ние да повишим цената на услугата си, казаха хората от протеста. „Сега ние питаме „Защо?“,  а после нашите клиенти ще ни задават този въпрос“, посочи Иван Иванов.
Таксиметровите превозвачи от Хасково предупредиха, че днешният протест на бранша е само капката, която прелива чашата и декларираха готовност да бъдат солидарни с колегите си от страната и да се включат дори и с по-драстични действия в израз на недоволството си.
 
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Десетки таксиметрови шофьори протестират във Варна срещу увеличението на задължителната застраховка „Гражданска отговорност“:
Десетки таксиметрови шофьори излязоха на протест във Варна срещу увеличението на задължителната застраховка „Гражданска отговорност“. Те потеглиха с шествие през централната част на града в посока квартал „Аспарухово“ и обратно. Шофьорите възнамеряват да направят два кръга по маршрута.
„Протестът ни е против несъразмерните застрахователни полици за „Гражданска отговорност“, коментира председателят на Независим синдикат „Авто 94“ във Варна Димчо Иванов. 
Той обясни, че е решено изведнъж такситата да бъдат вкарани в рисковите списъци, където са опасни товари, школите за правоспособност и спортните коли. „Сега изведнъж ни вкараха и нас в рисковия списък, като се има предвид, че за цяла година инцидентите на пътя по вина на таксиметрови шофьори е 0,03 процента“, посочи Иванов.
По думите му увеличението на застраховката „Гражданска отговорност“ за такситата е от 50 до 300 процента. Има застрахователни полици по 3000-4000 лева, каза още той.
Иванов смята, че това, което се прави със застраховката „Гражданска отговорност“ е геноцид спрямо бранша. Щом такситата имат долна и горна граница на тарифите, защо да не се сложи и такава при застрахователните полици и да не може да се злоупотребява с това монополно положение, попита Иванов. 
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Открит е снаряд при изкопни дейности край самоковското село Белчин, районът е отцепен:
При изкопни дейности в землището на самоковското село Белчин е открит снаряд, съобщиха от Община Самоков на официалната си фейсбук страница. 
Районът е отцепен и входът към село Белчин от село Клисура ще бъде затворен до пристигането на компетентните органи.
 
 
 
 
/ЛРМ/

Title Държавен фонд „Земеделие“: До 25 ноември се удължава срокът за подаване на несъгласие и корекция за данните от Системата за мониторинг на площ:
Държавен фонд „Земеделие“ (ДФЗ) информира земеделските стопани, кандидатствали по интервенциите за Кампания 2024, че имат на разположение още 5 дни (до 25 ноември) за да изразят несъгласие или да направят корекции на заявленията за подпомагане във връзка с данните от Системата за мониторинг на площ (СМП), публикувани в индивидуалните им профили в Системата за електронни услуги (СЕУ).
Припомняме, че данните за установени несъответствия от СМП бяха публикувани на 11 ноември 2024 г. С оглед осигуряване на възможност в рамките на 14 дни от получаване на съобщението (чл.61, ал. 1 Наредба № 3 от 10.03.2023 г.), всички кандидати да успеят да подадат заявленията си в СЕУ, срокът е удължен до 25 ноември.
В случай, че кандидатите имат нужда от допълнителна информация по отношение на установените от СМП несъответствия, могат да получат съдействие на телефони:
0889918907 0885884035 дирекция „Мониторинг, докладване и оценка“ и на
088484287, 0884470659  - дирекция „Директни плащания“
Видео клип с начина на създаване на заявление е наличен в youtube канала на ДФЗ.
 
/ХЯ/

Title Изпълнения на гръцката културна организация „Микрос Диакосмос“ ще бъдат представени пред кърджалийската публика:
Звуците от миналото ще „оживеят“ на сцената на Народно читалище „Обединение 1913“ с концерта на гръцката културна организация „Микрос Диакосмос“ на 21 ноември, каза за БТА секретарят на читалището Камелия Чолакова.
Концертът включва 24 песни от антично и византийско време, но интерпретирани модерно. Специално за публиката ще има субтитри на песните на български.
„Те ще бъдат изпълнени от оркестър, който е известен със собствения си звук и има постоянно присъствие в Гърция с концерти, колаборации в музикално-театрални постановки и други“, каза още Камелия Чолакова. 
В състава на оркестъра са Янис Вулцидис – композитор и текстописец на песните, изпълнител и солист на трихорда (вид бузуки), Ангелос Загорианос, класически китарист, основател на музикалната работилница на Тасос, Христос Налбантис - изпълнител и преподавател по ударни инструменти и заместник-директор на Музикалната гимназия на Комотини, както и Георгия Гианопулу, изпълнител на сантури.
Концертът „Звуците от миналото оживяват” е безплатен заради подкрепата на Министерството на културата на Гърция, каза още Камелия Чолакова. Тя допълни, че той е първата стъпка от съвместното партньорство между „Микрос Диакосмос“ и Народно читалище „Обединение 1913“. Вече се работи и по втора гръцка проява в Кърджали. Това е постановка от репертоара на театър на сенките, който културната организация представя. Предвижда се и български гастрол в съседна Гърция, каза още секретарят на Народно читалище „Обединение 1913“.
/РБ/

Title Таксиметрови шофьори от Добрич излязоха на протестно шествие срещу повишаването на цената на застраховката "Гражданска отговорност":
Таксиметрови шофьори от Добрич излязоха на протестно шествие срещу повишаването на цената на задължителната застраховка "Гражданска отговорност". Над 120 автомобила преминаха по основните булеварди и улици на града.
“Една застраховка “Гражданска отговорност” може да е от 700 лева до 4000 лева само за таксиметрови автомобили. Причината била, че сме най-рисковете. Ако се направи една статистика за всички автомобили, които са общо, а не само на таксиметровите коли, най-много катастрофи са с частни автомобили. При нас такситата не съм чул една катастрофа да има. Всичките коли отзад са ударени, отпред няма ударен таксиметров автомобил. За 4000 лева застраховка „Гражданска отговорност“ как да стане да стоим и да си мълчим”, коментира пред журналисти таксиметровият шофьор Ивелин Минчев.
Той допълни, че за Добрич това решение е голяма тежест. “Ние на ден не можем да направим 50 лева, за да си покрием разходите, а те говорят за 4000 лева застраховка”, каза още Минчев.
Протестиращите посочиха, че ако се вдигнат застраховките ще трябва да има повишение и на цените за превозването на пътници. “При наличието на застраховка 1000 лева, как да карам на 1,20 лв. на дневна тарифа? Цените за частите за автомобили са нагоре, всичко е нагоре, но ние ще вдигаме цените до едно време, а после какво ще правим, трябва да спрем да караме”, коментира таксиметровият шофьор Стоян Стоянов.
Шофьорът Галин Тонев допълни, че ако не се обърне внимание на исканията, може да се стигне до затваряне на пътища.
Протестното шествие в Добрич беше част от националния протест в различни градове в страната.
БТА припомня, че от Асоциацията на българските застрахователи (АБЗ), по повод актуалната ситуация с ценовата динамика по застраховката "Гражданска отговорност", съобщиха, че необходимата премия за покритие на риска на задължителната застраховка при таксиметровите автомобили е нормално да бъде в пъти по-висока от тази за останалите леки автомобили.
Комисията за финансов надзор образува проверка, в рамките на която е изискала от поднадзорните си лица данни, въз основа на които да бъдат установени фактите във връзка с твърденията за поскъпването на задължителната за автомобилите застраховка "Гражданска отговорност" и при необходимост да бъдат предприети надзорни мерки.
 
/БИ/

Title Урок, посветен на Деня на християнското семейство, бе организиран в Българско неделно училище „Васил Левски“ в Катерини:
Урок, посветен на Деня на християнското семейство (21 ноември), бе организиран в Българско неделно училище „Васил Левски“ в Катерини, Гърция. Това споделят от педагогическия екип чрез публикация в училищната Фейсбук страница.
„Навечерието на празника на християнското семейство се превърна в истински урок по ценности и традиции за нашите ученици. В класната стая се събраха усмивки, размишления и спомени, които събуждат истинското значение на семейните връзки. Децата бяха насърчени да споделят какво означава семейството за тях, какво обичат да правят заедно с близките си и защо тези моменти са толкова важни“, разказват преподавателите. 
По време на тематичното занятие учениците изработиха картички къщички, в които имаха възможност да изпишат думите, които за тях символизират семейството, както и заедно да създадат „рецепта за щастливо семейство“.
„Благодарим на всички учители, които с отдаденост и грижа не само преподават езика и традициите ни, но и вдъхновяват децата да ги живеят и разбират. Заедно с любовта и уважението към миналото градим основите на светло бъдеще за нашите ученици!“, пишат от ръководството на училището. 
Както БТА писа, Българското неделно училище „Васил Левски“ в гръцкия град Катерини отвори врати на 24 септември 2022 г. и е част от Културната асоциация за гръцко-българско приятелство и сътрудничество „Васил Левски“, която е базирана в Йерапетра. 
Училище „Васил Левски“ предлага обучение както на деца на български граждани, така и на ученици, които нямат български произход, но имат желание да изучават български език, култура и традиции.
/ИКВ/

Title Папата осъди войната в Украйна като едно „позорно бедствие за човечеството“:
Папа Франциск припомни днес по време на седмичната си обща аудиенция, че вчера са се навършили 1000 дни от началото на руската инвазия в Украйна. Той нарече това „трагична годишнина“ и „позорно бедствие за човечеството“, предаде Франс прес. На аудиенцията присъства украинската първа дама Олена Зеленска.
„Вчера се навършиха хиляда дни от началото на инвазията в Украйна. Това е една трагична годишнина заради жертвите и заради разрушенията, които тя причини“, заяви папата в края на седмичната си обща аудиенция във Ватикана.
„В същото време обаче това е и едно позорно бедствие за цялото човечество“, добави той пред хилядите вярващи, събрали се на площад „Свети Петър“, сред които беше и Олена Зеленска заедно с първите дами на Армения, Литва и Сърбия.
„Това обаче не бива да ни разколебава да останем близо до мъченическия украински народ, да се молим за мир и да работим за това оръжията да отстъпят място на диалога, а конфликтите - на преговорите“, каза папата.
След това Светият отец прочете писмо, изпратено му от украински студент, в което се говори за трагедията на войната и страданията на цивилното население.
Откакто Русия нахлу в Украйна през февруари 2022 г., многобройните призиви на папа Франциск за мир не бяха чути, посочва АФП.
/ГГ/

Title Археолози извършват разкопки на обект от ранния неолит край видинското село Майор Узуново:
This is a modal window.
Beginning of dialog window. Escape will cancel and close the window.
End of dialog window.
Екип от археолози извършва разкопки на обект от ранния неолит край видинското село Майор Узуново. Това е четвъртата година, през която работим на това място, каза ръководителят на разкопките Георги Ганецовски. Започнахме преди повече от 10 години поради информация, че тук се намира един твърде интересен обект, към който аз специално и екипът с който работя, имаме отношение, допълни той.
По думите му обектът е много сходен с този в района на Враца, даже и в определени елементи е по-интересен. Но тук през 2013 г. заварихме следите от много мащабна иманярска дейност, което ни накара да се активизираме повече. Оказа се, че освен този праисторически обект от преди осем хиляди години в долната част на обекта е имало и селища от по-късни периоди – най-вече римската епоха и Ранното средновековие, което е продиктувало и големия интерес от страна на иманярите.
През 2017 г. по един международен проект успяхме да сканираме голяма част от района. Направихме геофизични проучвания, които дадоха много интересни резултати. И аз реално разполагам с картиран материал на евентуалните структури, както от праисторическата епоха – от ранния неолит, така и от по-късните периоди, подчерта археологът. През 2018 г. по спечелен проект към Министерство на културата с държавно финансиране започнахме да работим по т. нар. структура 2. През следващите години проектите бяха спирани без никакви аргументи. След поредния отхвърлен проект тази година решихме да потърсим алтернативен начин на финансиране. Благодарение на персоналната подкрепа на един активно мислещ видински патриот инж. Иван Лишков ние продължаваме нашата интересна работа, отбеляза Ганецовски. И уточни, че се проучват останките от жилищна структура, която е имала два етапа на функциониране. В дълбочина се намират добре запазени цели материали, като се оказва, че част от нея е била използвана за депониране на отпадък. А в археологията тези структури с отпадък са изключително важни, защото в тях намираме огромно количество информация под формата на предмети от бита и от култа, които дават много силна възможност да реконструираме това далечно минало, подчерта той. Впечатляващо е че, че това са най-ранните представители на тази първа европейска цивилизация, която възниква в края на седмо, началото на шесто хилядолетие пр. Хр. Вече имаме радиовъглеродни дати, като най-ранната е от шест хиляди и стотната година. Според теорията за т. нар. миниледников период по това време би трябвало да е било доста студено. Въпреки това тук ние имаме много ясни следи за живот, което може би ще доведе до промяна тази теория и по-конкретно във Видинския регион, каза археологът.
При тези хора има огромен дефицит на най-важната суровина за тяхното производство - кремък и камък, защото по това време няма метал. Кремъкът има много добри свойства на цепимост им е давал възможност да си произвеждат най-различни режещи, стържещи и пробиващи инструменти. Но тук няма кремъчна суровина. Явно те са го ценели със стойността на златото, защото е докарван до тук от района на Лудогорието. Силно любопитно е, че поради дефицита на кремък и камък специално в този район, намираме опити за използване на друг тип суровина – например в близост навярно е имало кварцити и те са се опитвали да приспособяват тяхната индустрия и с изработка на режещи инструменти от такъв тип каменна суровина. Нещо, което в други райони от тоя период не намираме, подчерта Георги Ганецовски. Той допълни, че липсата на камък е довела до това, че след изхабяването или счупването на каменни инструменти те не са ги изхвърляли, а са ги оформяли по точно определен начин, за да ги използват в  градежите на структурите, които са част от техните сгради. Всичко, което е могло да се използва, те съвсем рационално са го правили, вкл. и костните суровини. От тази гледна точна са имали изобилие, тъй като намираме много големи количества животински кости – най-вече елен, и опитомени говедо, коза и овца. Те са им давали суровина като кожа, месо и кости, които също са били използвани в производството на различни инструменти.
Находките се предават в Регионалния исторически музей във Видин. Тази година попаднахме на една изключително интересна обредна тесличка – амулет, изработена от нефрит, който е много рядък минерал. Най-близкото находище е планината Огражден. Много вероятно е тази артефакт да е донесен от друго място или друго находище. Така или иначе говорим за огромно разстояние. Не бива да подценяваме или да си казваме тези са първобитни, отбеляза Ганецовски. Думата първобитен означава първи обитатели. В никакъв случай не означава примитивен. Отговорно мога да заявя, че тези хора са разполагали с великолепни познания както за земеделието и за обработката на най-различни инструменти от това, което им дава природата, така и изключително развити духовност и духовни познания, подчерта археологът.
Въпреки малката площ - разкопали сме едва към 80 кв. м., като за сравнение другият обект при Оходен (Врачанско) е над два декара, ще имаме невероятни резултати, увери ръководителят на археологическите разкопки Георги Ганецовски.
От Регионалния исторически музей във Видин планират тематична изложба на намерените артефакти след тяхната обработка и консервация.
/РБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Българско неделно училище „Васил Левски“ в Катерини представи един от участниците в летния конкурс „Моята България“:
Ръководството на Българско неделно училище „Васил Левски“ в град Катерини, Гърция, представи във Фейсбук един от разказите участници в организирания от образователното средище летен конкурс на тема „Моята България“. 
„С голямо удоволствие споделяме с вас творбата на нашата възпитаничка Едда, която участва в конкурса „Моята България“. Едда вложи много вдъхновение и любов, за да покаже какво означава България за нея. Благодарим ѝ за труда и прекрасното участие. Този конкурс ни дава възможност да видим как младите хора, дори живеещи далеч от родината, продължават да пазят българския дух жив!“, разказват ръководителите на училище „Васил Левски“. 
В своя разказ, придружен от снимки, ученичката разказва историята на населеното място и споделя: „Монтана е специално място за мен, защото тук е моята родова памет, тук са част от корените ми и любимите ми хора. Това място винаги поражда усмивки с преживяванията и спомените, натрупани във времето“.
Както БТА писа, в края на месец юни Културна асоциация за гръцко-българско приятелство и сътрудничество „Васил Левски“ организира летен ученически конкурс на тема „Моята България“, в който покани да се включат възпитаници на двете просветни средищa, функциониращи към Асоциацията – Българско неделно училище „Капитан Петко Войвода“ в град Йерапетра и Българско неделно училище „Васил Левски“ в Катерини. 
Според регламента на конкурса учениците имаха възможност да изпращат снимки от летните си пътувания из България, които да придружат с кратки текстове и описания, отговарящи на въпроса „Защо това място е специално за мен?“.
/ИКВ/

Title Наталия Киселова от "БСП-Обединена левица" и Петър Петров от "Възраждане" представиха виждания си за поста председател на 51-вото Народно събрание:
Наталия Киселова от "БСП-Обединена левица" и Петър Петров от "Възраждане" представиха своите виждания пред депутатите като кандидати за поста председател на 51-вото Народно събрание в хода на разискванията по предложените четири кандидатури. Разискванията продължиха повече от час. В тях не участваха депутатите от ГЕРБ-СДС, "ДПС-Ново начало", "Алианс за права и свободи". 
Предложението кандидатите да представят своите възгледи за поста на председател направи Атанас Зафиров от "БСП-Обединена левица". В хода на дебата той настоя, че няма как да се избере председател на Народното събрание, без гласовете на "Възраждане" и "БСП – Обединена левица". Що за избор правим в момента, когато даже не сме изслушали кандидатите, посочи Зафиров. 
Тошко Йорданов отговори на предложението на Зафиров като настоя, че по този начин се размива дискусията. Той защити предложението най-възрастният депутат да поеме временно поста на председател като подчерта, че това е решение на бащите на съвременната българска Конституция, защото именно той има най-много житейски опит.
Вие се опитвате да блокирате избора, каза Йорданов. Ако вие продължите по същия начин, правилно ще си мисля, че вие се казвате "БСП-Ново начало", добави той. "Продължаваме промяната - Демократична България" казаха, че ще подкрепят най-възрастния, за да се излезе от кашата. "Възраждане" казаха, че ако се стигне до балотаж, ще гледат как ще реагира "Демократична България", а не "Продължаваме промяната", но никой не се опитва да избяга от въпроса и да го разводни, отбеляза Йорданов.  
Атанас Зафиров отговори, че от "БСП – Обединена левица" не са водили "сепаратистки разговори“ с никой. Вас ви наричаха "малкото ДПС", обърна се той към "Има такъв народ" и настоя, че от БСП искат начело на парламента да застане доказан конституционалист. 
След предложението на Зафиров, Петър Петров от "Възраждане" взе думата. Той посочи, че по професия е юрист, адвокат в последните 15 години, народен представител от 47-ото Народно събрание, автор на някои от промените в правилника на Народното събрание, които по думите му са усъвършенствали и воденето на пленарните заседания.
"Като говорим за правилника от 47-ото Народно събрание, считам, че съм и стожер за неговото спазване, винаги съм възразявал срещу неговото нарушаване. Винаги съм съдействал всички да изложат своята гледна точка. В своите отношения с всички парламентарни групи съм проявявал уважение и разбиране", добави той. "Никога не съм бил наказван от председателя на Народното събрание. Аз съм народният представител до сега, който има най-много изказвания", каза Петров и изтъкна, че това дължи на своята юридическа практика. На следващо място съм народен представител с най-много въпроси по парламентарния контрол, каза още той. Петър Петров напомни, че "Възраждане" води идеологически политики, в предизборни кампании спорим за политики, не за личности, каза още той. 
Наталия Киселова, кандидатът на "БСП- Обединена левица" заяви, че днес се изправя пред депутатите с една молба. "Време е българските граждани да видят, че в тази зала хората си дават сметка за проблемите отвън и тези проблеми могат да бъдат решени по няколко начина - единият вариант е отново да се отиде на избори, ако се избере кандидата на ГЕРБ, това означава г-н Главчев отново да състави правителство", каза Киселова.
"Другата възможност е Народното събрание да започне да работи. Има няколко въпроса, които са от ключово значение и се обръщам към колегите от "Продължаваме промяната - Демократична България". Проблемите в правосъдието ще продължат да висят със страшна сила. Временните изпълняващи функции ще продължат да векуват", посочи Киселова и апелира народните представители да преценят добре - дали е въпрос да се избере най-възрастният или онзи, който може да предложи законодателна програма, така че по определени въпроси да се търсят мнозинства. По този начин ли трябва да отидем на избори, ако отиваме на избори, попита Киселова. Не можем да отидем на избори с г-н Главчев, това е недопустимо, каза още тя.  
В началото на разискванията лидерът на "Възраждане" Костадин Костадинов заяви, че на "Продължаваме промяната -Демократична България“ им предстои да направят много тежък избор между "Възраждане" или Пеевски. Те са имали вече възможност да направят този избор не един път, не два пъти, избирали са Пеевски досега, те управляваха до сега с Пеевски, коментира Костадинов. 
Кирил Петков посочи в отговор, че целият български народ наблюдава как заседание след заседание не могат да изберат дори председател на Народното събрание, за да може то да започне своята работа. Ние нямаме абсолютно нищо общо с "Възраждане“ – ние имаме абсолютно различно виждане за света. Те искат да ходят към Русия, ние искаме – към Европа. От "Продължаваме промяната -Демократична България“ заявяваме, че единственият вариант това Народно събрание да започне да работи е да направим всички стъпка назад, каза Петков и призова да бъде избран най-възрастният народен представител. Петков посочи, че в противен случай на следващите избори ще се явят със същия изборен закон, който по думите му допуска такива злоупотреби в гласуването. 
Борислав Гуцанов от "БСП-Обединена левица" отново предложи кандидатурата на доц. Наталия Киселова като равноотдалечена от всички партии. Нека да подходи с разум и с диалог и наистина да направим така, че да имаме работещ парламент, а не евентуален кандидат за служебен министър-председател, настоя Гуцанов.
Надежда Йорданова от "Продължаваме промяната -Демократична България“ отбеляза, че те са направили крачка назад като не са номинирали този път Андрей Цеков. "Нека намалим градуса, да помислим и да намерим едно общо решение", настоя тя. 
Цончо Ганев от "Възраждане" напомни за разговорите в 47-ото, 48-ото, 49-ото Народно събрание като посочи, че от "Възраждане“ винаги са отказвали да управляват с ГЕРБ и ДПС. Той упрекна  "Продължаваме промяната -Демократична България“, че са същите "схемаджии и играчи“. "Сега ще гласувате заедно с нас. Сега от нас зависи", коментира Ганев.
Кирил Петков от "Продължаваме промяната -Демократична България“ отговори, че никога няма да управляват с "Възраждане", защото имат ценностни различия с тях. Защото вярваме, че вие имате абсолютно различен мироглед, защото вярваме, че част от вашите изказвания са обидни към нашите избиратели, защото вярваме, че част от вашите изказвания са фашистки, настоя той.  
Лидерът на "Възраждане" Костадин Костадинов припомни, че и в предходния парламент са предложили формула, която е можела да изолира и ГЕРБ и ДПС, но  винаги, когато "Продължаваме промяната -Демократична България“ има възможност да избира между ГЕРБ и ДПС от една страна и който е да е друг - те винаги избират ГЕРБ и ДПС. Никога ние от "Възраждане" не сме имали намерение да управляваме с вас, защото имаме фундаментални различия, настоя Костадинов. Ние искаме нормалност - те искат да превърнат отклоненията в нормалност, те искат диктатура на неолибералния розов фашизъм – ние сме демократи, те са фашисти, каза той. 
Радостин Василев от МЕЧ отбеляза, че докато двама се карат, третият печели. В случая печелят ГЕРБ и ДПС. Българското общество иска председател на парламента и премиер, който не е от модела на Борисов и Пеевски, добави той. 
Явор Божанков от "Продължаваме промяната -Демократична България“ заяви, че от "Възраждане" са "радиоактивен руски отпадък", до който никой няма да се приближи. Аз ще подкрепя Силви Кирилов, но ако се стигне до гласуване, в което той зависи от гласовете на "Възраждане" - няма да го подкрепя и това е естествено, обясни депутатът.  
След четвърти неуспешен опит да бъде избран председател на парламента, в парламента бе свикан председателски съвет, след който се очаква да бъде направен пети пореден опит за избор на председател на 51-вото Народно събрание. 
/ТТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Броят на сирийците в Турция е намалял до 2,9 милиона, съобщи турският вътрешен министър:
Над 114 хиляди сирийци са се завърнали тази година в родината си от Турция, където намериха убежище в разгара на войната в Сирия, съобщиха турски медии, позовавайки се на изказване на вътрешния министър на Турция Али Йерликая.
Според данните, представени от министъра днес пред комисията по планиране и бюджет на турския парламент, броят на сирийците, ползващи се с временна закрила в Турция, е спаднал до 2 935 742 души, съобщи електронното издание на в. "Дюня". 
При извършените от властите проверки е било установено, че адресната регистрация на над 731 хиляди сирийци в Турция не е актуална и им е бил определен срок от 90 дни да актуализират адресите си. На тези, които не са го направили, е бил деактивиран номерът на документа за самоличност на чуждестранен гражданин в Турция, отбелязва сайтът "Хабер Анкара".
Над два милиона чужденци са били проверени от турските власти чрез мобилни пунктове от 19 юли 2023 г., като при тези проверки са били установени близо 151 хиляди нередовни мигранти, посочи още министърът.
Турция издава на сирийците, които търсят убежище на територията ѝ след началото на войната в Сирия през 2011 г., статут на временна закрила. Освен тях в Турция живеят и сирийци с временни разрешения за пребиваване, както и нерегистрирани сирийци, които са разглеждани като нелегални имигранти.
От началото на войната в Сирия Турция е приела милиони сирийски мигранти, като най-голям е бил техният брой през 2021 г - 3,74 милиона, сочат данни на Дирекцията за управление на миграцията на Министерството на вътрешните работи на Република Турция, цитирани от турската секция на БиБиСи.
/ПК/

Title Училище „Васил Левски“ в Хага публикува творба на своя ученичка на тема „България през моите очи“:
Българското училище „Васил Левски“ в Хага, Нидерландия, публикува творба на своя възпитаничка на тема „България през моите очи“.
„Ели от 4. клас нарисува с думи нашата България“, обявиха от просветното средище във Фейсбук страницата си и публикуваха текста на своята ученичка, който гласи: 
„Аз съм родена в село Баня. В това малко и китно селце, сгушено между три планини - Рила, Пирин и Родопи, са родени и моите родители.
Там е толкова красиво. Изгледът през прозореца на бабината къща е незабравим и аз често го сънувам. 
Ако можете, идете зимата в Баня. Тогава върховете на Пирин са покрити със сняг, а ти имаш чувство, че може да ги докоснеш с ръка“.
Българското училище „Васил Левски” в Хага е една от дейностите на Културно-информационния център „Другата България”, която има за цел да подпомага безпроблемното пребиваване на българските граждани в Нидерландия и да обедини българската общност. 
Организацията има подкрепата на Община Хага, на квартал Лаaк, в който се намира Българско училище „Васил Левски”, и на Посолството на България в Хага, става ясно от информация, поместена в сайта на просветното средище.
/ИКВ/

Title Спирането на доставките от "Газпром" е предупреждение към всеки, който прави бизнес с Русия, обяви австрийският външен министър:
Австрийският външен министър Александър Шаленберг заяви, че решението на контролирания от Кремъл газов гигант "Газпром" да спре доставките на природен газ за австрийската О Ем Ви (OMV) показва колко зле се спазват законите в Русия и изпраща послание до всички компании по света, предаде Ройтерс.
"Ако договорът не им харесва, те просто го прекратяват", заяви той на пресконференция във Виена заедно с украинския си колега Андрий Сибиха. "Това изпраща послание до всички по света, които правят бизнес с Русия, и трябва да послужи като предупреждение за бизнеса, че няма как да се върнем към статуквото по този въпрос".
Шаленберг посочи, че въпросът за транзита на руски газ през Украйна не е бил тема на разговора му със Сибиха.
"Газпром" спря доставките на газ за Австрия в събота, след като съд постанови, че руската компания дължи неустойки по договор с О Ем Ви, а австрийското дружество съобщи, че ще удържи сумата от доставяното й синьо гориво.
/СС/

Title Майката на операторката Халина Хъчинс, убита на снимачната площадка на филма „Ръжда“, бойкотира световната му премиера:
Майката на покойната операторка Халина Хъчинс бойкотира световната премиера на филма „Ръжда“ на филмов фестивал в Полша в сряда, казвайки, че смята това за опит на Алек Болдуин „несправедливо да се възползва“ от смъртта на дъщеря ѝ, предаде Асошиейтед прес. 
Премиерата на уестърна е на Международния фестивал за операторско майсторство Energa Camerimage в полския град Торун три години след като Хъчинс бе застреляна на снимачната площадка.
Болдуин изпълнява главна роля и е съпродуцент на филма „Ръжда“. Той насочва пистолет към операторката Халина Хъчинс по време на репетиция на снимачната площадка край Санта Фе през октомври 2021 г. Пистолетът гръмва и я убива, като ранява режисьора Джоел Соуза. Болдуин твърди, че е дръпнал ударника, не и спусъка, а пистолетът е стрелял. 
Премиерата на филма бе посветена на Хъчинс. „Винаги съм се надявала да се срещна с дъщеря си в Полша, за да гледам как работата ѝ оживява на екрана“, каза майката на Хъчинс Олга Соловей в изявление, публикувано от адвоката ѝ и от британската национална информационна агенция Пи Ей медия. „За съжаление това ми беше отнето, когато Алек Болдуин уби дъщеря ми“, допълни тя. „Алек Болдуин отказа да ми се извини и да поеме отговорност за смъртта ѝ. Вместо това той се опитва несправедливо да се възползва от убийството на дъщеря ми“.
Съдия в щата Ню Мексико прекрати наказателния процес срещу Алек Болдуин за непредумишлено убийство на снимачната площадка заради укриване на доказателства, но това не се отнася за гражданските дела срещу него, включително и този на майката на Хъчинс.
Оръжейничката на филма Хана Гутиерес-Рийд, която е поставила истински патрон в репликата на старинния пистолет, използван от актьора, през април беше осъдена на 18 месеца затвор. Прокурорите бяха на мнение, че по невнимание тя е внесла бойни патрони на снимачната площадка на филма „Ръжда“, което е било изрично забранено, и че не е спазила основни протоколи за безопасност на оръжията. 
 
/РБ/

Title Информация за времето от 8,30 ч нa 19.11.2024 г. до 8,30 ч на 20.11.2024 г.:
Установен е мъж, умъртвил чрез използване на огнестрелно оръжие благороден елен, без да има съответното надлежно разрешително.  Тялото на животното е намерено на 17.11.2024 г. около 15,30 ч в местността „Мешенлика“ край с. Братово, община Търговище. Сигнал за инцидента е получен на  тел. 112. 
В резултат на стартирали след получаване на сигнала в РУ-Търговище бързи издирвателни и процесуално-следствени действия служители на управлението са установили извършителя на деянието – 20-годишен мъж от с. Горна Хубавка, община Омуртаг. Установено е, че за времето от 13 до 17 ч на горепосочената дата същият с регистриран на негово име ловен автомат „Импала плюс“ е отстрелял  животното, без да притежава необходимото разрешително за това. Ловното оръжие е законно притежавано от него, отстрелът е станал по време на ловен излет за диви свине.
Мъжът е задържан в РУ-Търговище за срок до 24 ч на основание чл. 72, ал. 1, т. 1 от Закона за МВР. По случая в РУ-Търговище е образувано досъдебно производство по чл. 237 от Наказателния кодекс(за убийство без надлежно разрешение на едър дивеч). 
В резултат на проведени незабавни издирвателни действия е установен мъж, който е  съпричастен към реализирана телефонна измама. На 19.11.2024 г. около 12,30 ч  76-годишна самотноживееща жена от с. Кралево, община Търговище, е била въведена в заблуждение чрез обаждане на стационарния й телефон под предлог, че неин роднина е пострадал при трудова злополука в работата си, и са необходими средства за лечението му. Обаждащият се е представил за полицейски служител. По този начин  на възрастната жена е нанесена имотна вреда в размер на 10 000 лв. По случая е образувано досъдебно производство по чл. 209, ал. 1 от Наказателния кодекс.
След проведени бързи действия по разследване на деянието от служители на ОДМВР-Търговище и на РУ-Търгоище е установен 43-годишен мъж от с. Студенец, обл. Разград, за когото са събрани данни, че е изиграл ролята на т. нар. муле при осъществяване на измамата. Към момента с него се провеждат процесуално-следствени действия.
От ОДМВР – Търговище напомнят на гражданите да не се доверяват на  непознати, поискали им под  каъвто и да е предлог пари по телефона.  Получат ли подобно обаждане, те следва своевременно да се свържат с  близките си, за да се уверят, че сценарият, в който ги въвличат, е измама.  При получаване на такива обаждания гражданите трябва своевременно да сигнализират за това на единния европейски номер за спешни повиквания 112 или да се обадят в най-близкото поделение на МВР.          
Започнато е бързо производство за управление на МПС, което не е регистрирано по надлежния ред. На 19.11.2024 г. на ул. „Раковска“ в гр. Омуртаг е извършена полицейска проверка на мотопед„Хонда“, управляван от неправоспособен непълнолетен водач от с. Моравица, община Антоново. При проверката е установено, че мотоциклетът не е регистриран по надлежния ред. Започнато е бързо полицейско производство по чл. 345, ал. 2 от Наказателния кодекс по описа на РУ-Омуртаг. 
Мотоциклетист е в болница след пътен инцидент. На 19.11.2024 г. около 14,30 ч в обшина Търговище – на път II-74, км 10+282, правоспособен 37-годишен водач от с. Мокреш, обл. Шумен, управлявайки в посока с. Кралево - гр. Велики Преслав собствения си мотоциклет „Хонда ЦБР600“ с русенска регистрация, при предприета маневра „изпреварване“ се е блъснал в колесен трактор „Кубота М5-092“ с търговищка регистрация, извършващ маневра „завой наляво“. Тракторът е бил управляван от 48-годишенправоспособен  водач от с. Кралево, община Търговище. В резултат на пътно-транспортното произшествие водачът на мотоциклета е приет за лечение в МБАЛ-Търговище с фрактури на бедро, таз, нос и гръбначни прешлени, без опасност за живота му. На двамата водачи са взети проби за евентуална употреба на алкохол и на наркотични вещества. Пробите са отрицателни. По случая е образувано досъдебно производство. 
Екип служители на РСПБЗН-Търговище са реагирали на сигнал за възникнал пожар в отпадъци в метален контейнер за смет в кв. „Малчо Малчев“ на гр. Търговище. Пожарът, който вероятно е причинен от небрежност при боравене с открит огън, е погасен без преки материални загуби.
 
 
/МТК/

Title Ако "Да, България" или БСП преосмислят позицията си, още днес може да бъде избран председател на Народното събрание, каза Асен Василев:
This is a modal window.
Beginning of dialog window. Escape will cancel and close the window.
End of dialog window.
Това, което видяхме на таблото при последното гласуване, показа, че председател на Народното събрание може да бъде избран още в днешния ден, ако колегите от „Да, България“ или колегите от БСП преосмислят тяхната позиция, каза пред медиите съпредседателят на „Продължаваме Промяната“ Асен Василев.
Малко по-рано и при четвъртия опит 51-вият парламент не избра председател. На балотаж отидоха Рая Назарян от ГЕРБ-СДС и Силви Кирилов от "Има такъв народ". 
Рая Назарян подкрепиха 69 депутати, 130 бяха против и 38 се въздържаха.
Силви Кирилов събра 101 "за", 54 - "против", 84 - "въздържал се".
Преди началото на днешния пленарен ден от "Продължаваме Промяната" заявиха, че ще подкрепя Силви Кирилов, докато от "Демократична България" посочиха, че ще гласуват "въздържал се", защото е ценностна пречка за тях да са в едно мнозинство с "Възраждане".
/ВД/

Title Преразглеждането на ядрената доктрина на Русия не трябва да ни плаши, каза френският външен министър:
Разширяването на условията за евентуално използване на ядрени оръжия от страна на Русия „е само риторика“, а страните, подкрепящи Украйна, не трябва да „се оставят да бъдат сплашвани“, каза днес френският външен министър Жан-Ноел Баро, цитиран от Франс прес.
„Това е ядрена реторика, която Владимир Путин използва вече повече от две години“, подчерта френският министър ден след като руският президент подписа указ, с който разшири възможностите на страната си да използва ядрено оръжие. „Не трябва да позволяваме да бъдем сплашвани“, призова Жан-Ноел Баро в интервю за телевизионния канал „Си нюз“.
Запитан за евентуално руско участие в неотдавнашното повреждане на два телекомуникационни кабела в Балтийско море в рамките на две денонощия, Баро отговори, че „това няма да е за първи път“, но посочи, че очаква резултатите от текущото разследване. „Агресивността на Путин ни засяга пряко“, добави той.
Френският външен министър каза още, че разрешението, за което редица медии казаха, че е било дадено от САЩ на Украйна да използва американски ракети с голям обсег на действие за нанасяне на удари по военни бази в Русия, от които се извършват нападения срещу украинска територия, е „принцип на законна отбрана, залегнал в международното право“.
/ГГ/

Title В Кнежа ще отбележат 81 години от обявяването на селището за град:
В Кнежа ще отбележат 81 години от обявяването на селището за град, съобщават от общинската администрация.
Тържествата ще започнат на 22 ноември с представление на „Шекспирова бъркотия“. Спектакълът ще бъде представен от детско-юношеската театрална група „Шрих“ с ръководител Павлина Субашова.
Празничният 23 ноември ще започне  в храм „Св. Троица“ с тържествен водосвет. След това ще се състои церемония по издигане на знамената и шествие до паметника на загиналите във войните граждани на града, където ще бъдат положени венци и цветя.
Концерт с участието на вокалните групи, мажоретните състави и клуба по спортни танци към Народно читалище „Борба-1896“ ще бъде финалът на тържественото отбелязване на 81-ата годишнина от обявяването на Кнежа за град.
С Постановление 10 на Министерски съвет от 23 ноември 1943 г., обнародвано в "Държавен вестник" на 6 декември 1943 г. село Кнежа е обявено за град. Празникът на град Кнежа се отбелязва с решение на Общинския съвет от 1998 г., показва справка с отдел „Справочна“ на БТА.
/ЛРМ/

Title Kапитанът на Испания Давид Ферер не съжалява, че е пуснал в игра Рафаел Надал за Купа "Дейвис":
Капитанът на Испания за Купа "Дейвис" Давид Ферер каза, че не съжалява, че е избрал Рафаел Надал да играе в първия сингъл от четвъртфиналния двубой срещу Нидерландия, след като 22-кратният шампион от Големия шлем загуби последния мач в кариерата си.
След поражението му с 4:6, 4:6 от Ботик ван де Зандсхулп, световният номер 3 Карлос Алкарас изравни след успех над Талон Грийкспор със 7:6(0), 6:3.
Алкарас и Марсел Гранойерс обаче бяха победени в решителния мач на двойки от Уесли Коолхоф и Ботик ван де Зандсхулп.
Ферер каза на пресконференция в ранните часове на сряда в Малага, че все още се справя с емоциите от този "странен" ден.
"Решението да пусна Надал беше трудно. Надал и Роберто Баутиста бяха много равнопоставени, но аз избрах Рафа, защото той се подобряваше всеки ден в тренировките", добави той.
"Той оставя нещо специално след себе си . . . оставя своя отпечатък. Някой толкова велик и с такова смирение е трудно да се намери. Нека си отиде от спорта с щастие, горд и спокоен", каза още Ферер.
Надал обяви миналия месец, че се оттегля след финалите за Купа "Дейвис", а Алкарас стана много емоционален, докато говореше за него, описвайки го едновременно като вдъхновение и като наставник.
"Рафа ме научи на страстта, с която трябва да живееш в тениса. Късметлия съм, че го имам около себе си. Иска ми се това да се беше случило по-рано. Преживяхме незабравими моменти заедно. Благодарение на него исках да бъда тенисист. Ако в края на кариерата си съм постигнал дори половината от това, което той е направил, ще бъда повече от щастлив", каза Алкарас на пресконференция.
/ИК/

Title Над 1000 таксиметрови автомобила от Пловдивска област се събраха на протест срещу високите цени на застраховката "Гражданска отговорност":
This is a modal window.
Beginning of dialog window. Escape will cancel and close the window.
End of dialog window.
Над 1000 таксиметрови автомобила от Пловдивска област излязоха на протест срещу високите цени на задължителната застраховка "Гражданска отговорност". Водачите се събраха на пред спортната зала „Чайка“ на бул. „Копривщица“ и се насочиха към автомагистрала (АМ) „Тракия“, като преминаха през бул. „Марица юг“ – бул. „Копривщица“ - бул. „Шести септември“ - бул. „Руски“ - бул. „България“ - ул. „Васил Левски“ - бул. „Карловско шосе“. 
На магистралата шофьорите заявиха, че ще останат, докато исканията им не бъдат чути. 
“Тук започнахме да се събираме още в 07:30 часа, без да затрудняваме движението на гражданите. Магистралата ще остане блокирана, докато не се вземе отношение към това, което се случва в момента”, каза за БТА Володя Домашенко, съпредседател на Националната асоциация за защита на превозвачите и таксиметровите водачи (НАЗПТВ).
По негови думи вече има опити за диалог, но позицията на застрахователите за момента не показва разбиране. “Вчерашното изказване на председателя на Асоциацията на българските застрахователи Николай Станчев е, че ако те отстъпят и не вдигнат нашите застраховки, ще трябва да вдигнат на всички останали. В това твърдение няма никаква истина, защото икономическите показатели на застрахователните компании са по-добри в сравнение с миналата година. Приходите им са увеличени с над два процента, а разходите им са намалели с над 15 процента”, допълни Домашенко. 
На протеста присъства и Диян Станев, председател на Асоциацията на таксиметровите водачи. Според него, ако шофьорите на таксита “поддадат”, ще се вдигнат задължителните застраховки за всички автомобили. 
“Вчера имахме диалог, в който застрахователите ни изкараха някаква тяхна статистика, според която на 100 таксита 68 от тях правят произшествия и все сме виновни ние. Те искат да ни пробват нас и ако ние поддадем, да се вдигнат застраховките и на всички коли в България”, коментира Станев. За момента нагласите на шофьорите са да останат на магистралата, докато проблемът не бъде решен. 
“Един месец никой не ни обърна внимание. Срещнахме се с почти всички парламентарни групи. Всеки иска да ни помогне, всеки търси лостове и механизми. В днешния ден ще чакаме развитие. Надяваме се да има реакция, защото може да стигнем и до крайни мерки”, допълни председателят на Асоциацията на таксиметровите водачи.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Кремъл отхвърля замразяването на украинския конфликт, заяви Песков:
Кремъл отхвърля замразяването на украинския конфликт, заяви кремълският говорител Дмитрий Песков, предадоха Ройтерс и ТАСС.
"Вариант, предвиждащ замразяване на конфликта в Украйна, не е приемлив за Русия", подчерта Песков, но добави, че руският президент Владимир Путин е готов да преговаря.
"За нас е важно да постигнем своите цели, които са добре известни на всички", добави Песков, коментирайки публикация на агенция Ройтерс, че е възможно в скоро време ръководителите на Русия и САЩ да се споразумеят за замразяване на бойните действия в Украйна.
Целите на войната, която Москва нарича "специална военна операция", е гарантиране на неутралитет на Украйна без присъединяване към отбранителни блокове, гарантиране на сигурността на руските граници, както и отказ на Киев от разполагане на чужди оръжия на своя територия. Освен това Кремъл е заявявал, че е необходимо да се приемат реалностите на терен, припомня ТАСС, включително референдумите за присъединяване към Руската федерация, проведени в териториите, които Москва смята за анексирани към Русия.
Песков отказа да коментира решението на посолството на САЩ в Киев да спре работа днес и да издаде предупреждение за потенциална "значителна въздушна тревога". Говорителят препоръча въпросът да бъде зададен на министерството на отбраната, отбелязва Ройтерс.
/ГГ/

Title Производството на велосипеди в ЕС през 2023 г. спада на годишна база до 9,7 милиона броя, по данни на Евростат:
През 2023 г. в ЕС са били произведени 9,7 милиона велосипеда, което е спад на производството с 24 на сто спрямо 2022 г. (12,7 милиона), сочат данните на европейската статистическа служба Евростат, публикувани днес на сайта си.
Най-големият производител на велосипеди през 2023 г. си остава Португалия с 1,8 милиона броя, следвана от Румъния с 1,5 милиона, Италия с 1,2 милиона и Полша с 0,8 милиона.
Данните показват, че 14 от 17 докладващи държави от ЕС са отбелязали спад в производството на велосипеди през 2023 г. на годишна база. Най-голям спад в броя на велосипедите е регистриран в Румъния с 1 милион единици, следвана от Италия с 0,7 милиона и Португалия с почти 0,4 милиона единици.
За България данните сочат, че през 2023 г. страната е произвела 80 хиляди единици, което представлява повече от двоен спад спрямо 2022 г., когато са произведени малко над 172 хиляди единици.
/СС/

Title Четвъртото национално „Биенале на илюстрацията“ ще бъде открито на 26 ноември:
Четвъртото национално „Биенале на илюстрацията“ ще бъде открито на 26 ноември в зала „Триъгълна кула на Сердика” на Регионалния исторически музей в София (РИМ-София), съобщават организаторите.
В рамките на събитието ще бъдат връчени наградите в двете категории на биеналето - „Реализирани творби“ - външни проекти като илюстрации за книги, реклами, физически продукти, онлайн платформи и др., както и творби, които предстои да видят бял свят, и „Нереализирани творби“ - скици, рисунки, моментни инспирации, анализни илюстрации, дълги разработки и т.н.
Както писа БТА, четвъртото издание на биеналето отново няма тема. Целта е да се даде възможност на авторите да покажат най-добрите си творби, създадени през последните две години, посочват организаторите.
Историята на биеналето започва през 2018 г., когато Милена Радева - илюстратор и създател на уеб сайта и издателство „Българска илюстрация”, възражда единствения форум за илюстрация в страната от 1990 г. насам. 
/ ГН
/РБ/

Title Над 30 мигранти са спасени на необитаем остров в Гърция:
Гръцката брегова охрана е установила и спасила 31 мигранти, които се намирали на необитаемото островче Кацагани източно от остров Агатониси от групата на Додеканезите, съобщи АНА-МПА.
Сред мигрантите има 11 мъже, 8 жени и 12 непълнолетни.
Спасените са в добро здравословно състояние. Те са откарани в пристанище на остров Самос, след което ще бъдат прехвърлени в център за мигранти от затворен тип.
/СГ/

Title ОБНОВЕНА Мария Габриел оглавява института "Робер Шуман" за обучение на политици от Европейската народна партия:
Мария Габриел е избрана за ръководител на института "Робер Шуман", съобщи Европейската народна партия (ЕНП) в социалната мрежа "Екс". Институтът предлага обучение на политици от ЕНП чрез семинари и конференции, се отбелязва в сайта на организацията.
Обучението е отговорност за формирането на политици, инвестиция в политическа партия от следващо поколение, отбелязва институтът. Допълва се, че подготовката на политици от съседните на ЕС страни е важна за оформянето на нов проевропейски елит с десноцентристки убеждения. От 1991 г. институтът популяризира идеята за обединена Европа и основните ценности на ЕНП, като подкрепя демократичния преход, развитието на гражданското общество и партиите, свързани с ЕНП, допълва организацията.
Досега институтът бе оглавен от бившия евродепутат Дорис Пак (Германия). Институтът се ръководи от седемчленен международен борд и тричленен надзорен съвет.
Мария Габриел е родена на 20 май 1979 г.  От 2004 до 2008 г. тя е помощник научен изследовател в Института по политически науки в Бордо, във Франция. Мария Габриел е евродепутат от 14 юли 2009 до 7 юли 2017 г., като от 4 юни 2014 г. до юли 2017 г. е заместник-председател на Групата на Европейската народна партия (ЕНП) в ЕП. От юли 2017 г. до ноември 2019 г. е еврокомисар за цифровата икономика и цифровото общество в комисията на Жан-Клод Юнкер, а от 1 декември 2019 г. до 10 май 2023 г. е еврокомисар за иновациите, научните изследвания, културата, образованието и младежта в комисията на Урсула фон дер Лайен. От 6 юни 2023 г. до 9 април 2024 г. Мария Габриел е заместник министър-председател и министър на външните работи  на България.  Тя е първият заместник-председател на Европейската народна партия (ЕНП) от 21 ноември 2019 г. и заместник-председател на ЕНП Жени от 19 октомври 2012 г. Два пъти Мария Габриел е удостоявана с наградата „Евродепутат на годината" на сп. "Parliament Magazin" - през 2013 г. в категория "Равенство между половете" и през 2016 г. -  в категория "Развитие".  През 2015 г. е удостоена с  наградата "Евродепутат, защитник на социална кауза" на Европейската асоциация на агенциите по комуникации. През 2022 г. новинарският сайт "EU-Startups.com" я класира сред "Топ 100 на най-влиятелните жени в Европа в пространството за стартиране и рисков капитал".
 
/БЗ/

Title Драгомир Драганов: Влиянието на факултета по електротехника, електроника и автоматика към Русенския университет надхвърля пределите на страната ни:
Половин век от създаването си отбеляза Факултетът по електротехника, електроника и автоматика към Русенския университет „Ангел Кънчев“. Сред гостите на тържеството, което се проведе в Канев център, беше и областният управител Драгомир Драганов, който посочи, че годишнината е символ на половинвековен път, изпълнен с труд, иновации и вдъхновение. „През последните пет десетилетия факултетът се утвърди като ключов образователен и научен център, чието влияние надхвърля пределите на нашата страна. Юбилеят е повод за равносметка и вяра, че и занапред ще съхранявате и разширявате дългогодишните традиции на региона и страната ни в сферата на електротехниката, електрониката и автоматиката. Пожелавам Ви да отстоявате все така високо нивото на висшето образование и да представяте академичния дух в нашия град“, каза още Драганов и пожела на академичния състав на факултета успешно да гради мостове между традициите и модерността, а с работата си да не спира да оказва положителна промяна върху цели индустрии.
„За тези 50 годни неотклонно факултетът следваше своята мисия – разпространяване на знания и извършване на фундаментални и приложни научни изследвания и внедряване на иновации в практиката“, заяви от своя страна деканът на факултета доц. д-р Вяра Русева. Тя посочи, че във факултета работят специалисти, които гарантират устойчивото развитие на региона и страната. „Факултетът е сред водещите образователни и научни институции с висок авторитет сред академичната общност у нас и в чужбина, а също и сред бизнеса“, допълни доц. Русева и посочи, че към факултета работят учебни лаборатории, обзаведени със съвременна апаратура, разположени в двата научно-изследователски комплекса на висшето учебно заведение. Деканът на факултета отбеляза, че само през последните 3 години над 100 преподаватели от почти всички държавни университети са били обучени да използват иновативни образователни технологии, като също така е създадена и виртуална библиотека с близо половин милиона посещения до момента. 
„През тези пет десетилетия факултетът се утвърди като водещ център за образование и наука в съвременните ИТ технологии. Тук се поставиха основите на инженерната мисъл, която е двигател на енергийния преход, индустриална трансформация и иновации, които променят бъдещето“, заяви ректорът проф. д-р Генчо Попов. Той посочи, че е убеден, че факултетът ще продължи да развива наука и индустрия на световно ниво. Проф. Попов връчи на декана на факултета почетен плакет и ваучер за компютърна система. 
Почетният ректор и председател на Общото събрание на Русенския университет академик Христо Белоев, който е и председател на Общинския съвет пожела преподавателите и студентите от факултета да продължат да си поставят все така високи цели. „Факултетът винаги откликва на динамиката на времето и пулса на ежедневието и показва, че сме адекватни на съвременността“, заяви академик Белоев и посочи, че реализираните проекти на национално и международно ниво от факултета са гордост за цялата общественост. 
Сред гостите на събитието бяха още заместник-кметовете на Община Русе Енчо Енчев и Никола Лазаров, както и началникът на Регионалното управление на образованието д-р Росица Георгиева. Заместник-кметът Енчев сподели, че Факултетът по електротехника, електроника и автоматика е сред водещите в университета, така както Русенският университет е сред водещите в страната. Той посочи още, че във факултета се подготвят първокласни специалисти, благодарение на които качеството на живот на нашите съграждани се подобрява. „Това е един от най-значимите факултети не само в Русенския университет, но и в България. Поздравления за петдесетте години, посветени на науката, иновациите и подготовката на едни от най-добрите специалисти в страната. През изминалите десетилетия факултетът е център за научни постижения и подготовка на млади хора. Пожелавам Ви този факултет да продължи да бъде емблема не само на университета, но и на електротехниката, електрониката и автоматизацията в страната и чужбина“, заяви д-р Росица Георгиева. Поздравления бяха получени и от редица университети и организации. 
Факултетът е сред най-големите в Русенския университет и в момента в него се обучават над 700 студенти в 5 бакалавърски и 8 магистърски програми. Седем пък са акредитираните докторски програми. В учебния процес са включени 44 висококвалифицирани преподаватели, от които 8 професори, 20 доценти, трима доктори на науките, 39 доктори и над 30 докторанти. Оценката, дадена от Националната агенция по оценяване и акредитация за двете професионални направления и докторските програми, е изключително висока. Факултет е сред водещите в научно-изследователската дейност, с най-голям брой публикации, индексирани в Scopus и Web of Science. Преподаватели от факултета активно участват в организационни и програмни комитети на множество престижни конференции, а също и в редколегии на престижни научни списания с висок импакт фактор (IF) и/или импакт ранг (SJR). Факултетът е лидер в международната дейност с над 220 двустранни споразумения за обмен на студенти и преподаватели с университети от редица държави от Европа, Азия, Африка, Южна и Северна Америка, сред които почти всички държави от ЕС, Виетнам, Китай, Малайзия, Индонезия, Йордания, Мароко, Тунис, Алжир, Египет и др.
От създаването на факултета до днес в него са се дипломирали над 13 000 студенти. В края на церемонията бяха отличени и десетки преподаватели за техния принос към развитието на факултета. Сред тях бяха ректорът проф. д-р Генчо Попов, както и академик Христо Белоев. 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Модерен балет „Вега“ от Търговище ще участва в Международен артденс фестивал в Румъния:
Модерен балет „Вега“ от Търговище ще участва в международен артденс фестивал в Румъния. Това е първо излизане на състава, който работи към Центъра за младежки дейности и инициативи, извън граница в над 30-годишния му творчески път. Домакин на проявата е Националният дворец на децата в Букурещ, съобщи художественият ръководител на състава Марианна Савова. 
Представянето на талантите от Търговище идва след покана от организаторите на фестивала - представители на световната танцова организация за деца, непрофесионалисти. Търговищките творци получават поканата след участието си на фестивала „Трикси“ в Балчик през летните месеци. Тогава танцьорите на Савова печелят Гран при и три първи награди и завладяват сърцата на публиката и на професионалистите в областта на танцовото изкуство. 
За северната ни съседка ще отпътува група от 31 деца и младежи на възраст от 11 до 19 години. За изявата в неделя те са подготвили четири танца:  Don't Stop Me Now по музика на Куин, „Египетска приказка“, „Аладин“ и „Боливуд“ – индийски танц, добавиха ръководителите им. 
Фестивалът, който се провежда всяка година, има конкурсен характер. На сцената се очаква да бъдат представени над 180 танца на състави от България, Румъния, Италия и други.
С участието си в Румъния балет „Вега“ изпраща една богата творческа година, коментираха от екипа. През 2024 г. съставът отбеляза 30 години от създаването си с два поредни концерт-спектакъла. А хореографът и ръководител на школата Марианна Савова бе отличена със „Златна лира“ от Съюза на българските музикални и танцови дейци за постижения в хореографското изкуство. 
/РБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Атанас Зафиров: Предлагам да изслушаме кандидатите за председател на Народното събрание:
Няма по-обективен критерий от това да изберем най-подготвения за поста, смята председателят на БСП-ОБЕДИНЕНА ЛЕВИЦА
Да изслушаме кандидатите за председател на Народното събрание - всеки да си представи биографията и вижданията за работа на парламента. Няма по-обективен критерий от това. Това предложи на народните представители председателят на „БСП-ОБЕДИНЕНА ЛЕВИЦА“ Атанас Зафиров в пленарна зала.
По неговите думи избирането на най-възрастния депутат не е работещ критерий. „Що за избор правим, когато даже не сме изслушали кандидатите за този най-висок пост в държавата? Нямаме пряко впечатление, кой може да се справи. Целият този дебат все повече ми навява мисълта, че не избираме председател на Народното събрание, а бъдещ премиер“, обърна внимание Зафиров.
Според социалиста няма по-подходящ кандидат от доц. Наталия Киселова. „Когато говорим за равноотдалеченост, че всеки трябва да направи крачка назад от тяснопартийните си интереси, ние демонстрирахме тази крачка. Наталия Киселова нито е член на БСП, нито на една от партиите в нашата коалиция. По определени въпроси тя показва различно мнение от решенията, които взима ръководството, което дава допълнителен аргумент към факта, че трябва да изберем кандидатът, най-равноотдалечен от всички“, посочи Атанас Зафиров.
 
/ХЯ/

Title Дженоа официално назначи Патрик Виейра за старши треньор:
Отборът от италианската Серия А Дженоа потвърди назначаването на бившия френски национал Патрик Виейра за нов старши треньор.
Виейра ще изведе отбора за първата си тренировка днес следобед.
Французинът замени на поста Алберто Джилардино, който бе уволнен вчера за слаби резултати.
Виейра ще дебютира начело на Дженоа през уикенда в ключов мач срещу прекия конкурент за оставане в елита Каляри.
Патрик Виейра е бил треньор на Кристъл Палас във Висшата лига, Ница и Страсбург във френската Лига 1.
Виейра има опит в Серия А, като е играл за Милан, Ювентус и Интер. Той направи 100 изяви в елита на Италия и отбеляза 11 гола.
/МД/

Title Протестиращи таксиметрови шофьори настояха за връщането на размера на „Гражданската отговорност“ на нивата отпреди октомври:
Протестните шествия на таксиметровите шофьори в София достигнаха крайната си точка – площад „Княз Александър I” в центъра на столицата. Булевард „Цар Освободител“ е затворен за движение, а автомобилите на протестиращите са подредени в пространството пред БНБ и Националната художествена галерия. 
Протестната акция е насочена срещу поскъпването на премията по задължителната застраховка „Гражданска отговорност“. 
„Ще им покажем, че със 100 000 души, които се прехранват от такситата в България, шега не бива, камо ли опити за задушаване, или това, което направи застрахователният "октопод" с увеличаването на застраховката „Гражданска отговорност“ от 3 до 16 пъти за таксиметровите автомобили през октомври 2024 г.“, съобщиха от Съюз „Такси“. 
Протестиращите настояват за връщане на размера на „Гражданската отговорност“ на нивата от преди октомври.
Сутринта от Националния стадион „Васил Левски“ тръгна и друг протест, организиран от Националния таксиметров синдикат и други организации. 
/ТНП/

Title Отношенията Китай-Бразилия - едно партньорство между двама играчи от тежка категория от Глобалния юг:
Китайският президент Си Цзинпин ще се срещне днес в Бразилия със своя бразилски колега Луиз Инасио Лула да Силва. По този повод Франс прес изброява пет неща, които трябва да се знаят за отношенията между Китай и Бразилия:
„Прагматични отношения“
Китай и Бразилия са съответно втората и седмата по население страна в света и стават все по-важни участници на международната сцена.
Геополитическото им сближаване стана по-очевидно след завръщането на власт през януари 2023 г. на левия президент на Бразилия Лула да Силва.
„Нормално е Китайската комунистическа партия (ККП) да се чувства по-комфортно да разговаря с леви правителства“, заяви пред АФП Маркос Карамуру, бивш посланик на Бразилия в Пекин, въпреки че според него отношенията са „напълно прагматични“.
Двете държави са ключови участници в БРИКС, чиито основатели са, и работят за това блокът да играе водеща роля в света.
Според Хорхе Хайне, бивш посланик на Чили в Китай и изследовател в Бостънския университет, „колкото повече нараства напрежението в отношенията му със САЩ и Европа, толкова повече Пекин се фокусира върху Глобалния юг, където Бразилия играе водеща роля“.
Що се отнася до конфликта в Украйна, двете страни се опитаха да посредничат между Киев и Москва, но засега без успех.
Дисбаланс в търговията
Азиатският икономически гигант е най-големият търговски партньор на Бразилия и най-големият доставчик на селскостопански стоки. Южноамериканската страна обаче е едва деветият по големина търговски партньор на Китай.
Въпреки че Бразилия е една от малкото страни с търговски излишък с Китай, нейният износ е „изключително концентриран“ в суровини, сочат данни на Бразилската агенция за насърчаване на износа и инвестициите.
Китайският износ за Бразилия е много по-диверсифициран, с голям брой продукти „с висока степен на технологична сложност и добавена стойност“.
„За да коригира този дисбаланс, Китай трябва да спази ангажимента си да подкрепи реиндустриализацията на Бразилия“, казва Маргарет Майерс, директор на мозъчния тръст „Междуамерикански диалог за Азия и Латинска Америка“.
Родриго Зейдан, икономист в Нюйоркския университет в Шанхай и Фондация „Дом Кабрал“, обаче смята, че „идеята, че можеш да растеш само като изнасяш промишлени стоки, е визия от 70-те години на миналия век“.
Той дава за пример „страни като Австралия и Нова Зеландия, които са станали много богати, като са продавали суровини на Китай“.
Електрически автомобили
Китайските компании започват да инвестират в бразилската промишленост, особено в производството на електрически автомобили. Два гиганта в този сектор - „Грейт Уол Мотърс“ (Great Wall Motors) и БИД (BYD) -  наскоро обявиха инвестиции в Бразилия на обща стойност 2,5 млрд. долара.
„Зелената икономика предоставя значителен потенциал за китайските инвестиции в региона, като се имат предвид запасите на Южна Америка от мед и литий - два минерала, които са от решаващо значение за автомобилните батерии“, обяснява Хорхе Хайне.
„Китай е световният лидер в производството на електрически автомобили, така че това е естествено взаимно допълване“, добавя той.
Факторът Тръмп
Преизбирането на изолациониста Доналд Тръмп може да „доведе до загуба на „мека сила“ за САЩ в Латинска Америка“ и да засили връзките между Китай и страните от региона, смята Маргарет Майерс.
С Тръмп или без Тръмп, Лула да Силва гледа много прагматично на отношенията си с Пекин. „Не си мислете, че като говоря с Китай, искам да разваля отношенията със САЩ. Напротив, искам и двете държави да са на наша страна“, обясни той преди няколко месеца.
„Новият път на коприната“
Един от въпросите по време на посещението на Си Цзинпин в Бразилия е дали Бразилия ще се присъедини към „Новия път на коприната“ - огромен глобален инфраструктурен проект, разработен от Китай.
Няколко южноамерикански държави, сред които и Перу, вече се присъединиха към тази инициатива, официално известна като „Един пояс, един път“, която от 2013 г. насам е стълб в стратегията на президента Си за увеличаване на влиянието на страната му по света.
Специалният съветник на Лула да Силва по международните въпроси Селсо Аморим обаче помрачи китайските очаквания, като заяви, че целта на преговорите не е да се „поставят подписи в края на един документ, както се прави в застрахователна полица“, а да се постигне „синергия“.
 
(БТА)
 
(Превод от френски език: Алексей Маргоевски)
/ГГ/

Title През октомври са се увеличили започналите работа безработни, регистрирани в Бюрото по труда във Велико Търново:
През октомври се е увеличил броят на започналите работа безработни, регистрирани в Бюрото по труда във Велико Търново, съобщиха от институцията. През октомври 243 безработни лица са започнали работа, наблюдава се увеличение на броя им в сравнение с предходния месец и спрямо същия месец на предходната година.
Четири лица от групата на пенсионерите, учащите и заетите също са намерили своята нова позиция чрез бюрото по труда, посочиха още от Бюрото по труда. 
От търсещите работа над 25 на сто са наети в сферата на преработваща промишленост, 16 процента – в строителството, толкова са наети и в държавно управление. В сектора на хотелиерството и ресторантьорството процентът е над шест.
Равнището на регистрираната безработица за региона на Дирекция „Бюро по труда” – Велико Търново през месец октомври е 3,6 процента, при 5,2 на сто за страната. Експертите отчитат спад на нивото на безработица спрямо предходния месец септември с 0,1 процента.
Продължава търсенето на работна сила, като през месец октомври 201 са работните места обявени на първичен пазар на труда.
От Бюрото по труда във Велико Търново отчетоха и през септември увеличение на хората, намерили работа със съдействието на институцията. Регистрираната безработица през месец септември бе 3,7%, при 5,1% за страната.
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title И при четвъртия път депутатите не избраха председател на Народното събрание, по-късно днес ще има нов опит:
И при четвъртия опит 51-вият парламент не избра председател. На балотаж отидоха Рая Назарян от ГЕРБ-СДС и Силви Кирилов от "Има такъв народ". 
Рая Назарян подкрепиха 69 депутати, 130 бяха против и 38 се въздържаха.
Силви Кирилов събра 101 "за", 54 - "против", 84 - "въздържал се".
Ще бъде направен нов опит за избор на председател след 30 -минутната почивка, дадена от председателстващия заседанието Силви Кирилов.
На първия тур "за" номинацията на ГЕРБ-СДС Рая Назарян бяха 69 депутати, 138 - "против", а  37 гласуваха с "въздържал се". Силви Кирилов от "Има такъв народ" подкрепиха 67 депутати, 35 - "против", а 137 се въздържаха.
Наталия Киселова от "БСП-Обединена левица" получи 50 гласа "за", 51 - "против",  137 се въздържаха. 
Петър Петров, номиниран от "Възраждане", събра 47 гласа "за", 69 народни представители бяха против, 122 се въздържаха. "
 
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Започна умъртвяването на животните в засегнатата от шарка ферма за овце в Хасково:
Започна умъртвяването на животните в засегнатата от шарка по дребните преживни животни ферма за овце в Хасково. Надявам се днес до края на деня мероприятията да бъдат изпълнени и да започне дезинфекция на обекта. Това съобщи директорът на Областната дирекция по безопасност на храните (ОДБХ) в Хасково д-р Георги Илиев на извънредно заседание на Областната епизоотична комисия в областната администрация.
Както БТА съобщи вчера, огнището на шарка бе установено в  в животновъден обект със 180 овце. Сигналът е получен в понеделник следобед от частнопрактикуващ ветеринар, посочи Илиев. Той припомни, че вече със заповед са определени 3-километрова предпазна зона и 10-километрова наблюдавана зона около фермата. Това е пето огнище на болестта в региона от 16 октомври досега, отчете Илиев. Последното бе на 12 ноември в стопанство в село Узунджово също със 180 овце. 
Наложените за областта забрани за свободна паша, за транспортиране и продажба на дребни преживни животни не се спазват, което е предпоставка за пренасянето на силно заразната болест, предупреди директорът на ОДБХ. С представител на Областната дирекция на МВР бе договорено сегашният съществуващ контрол да бъде засилен.
Илиев допълни още, че заболяването е отсъствало дълги години от страната ни и сега обикновено се констатира не в първия му стадий, а когато животните вече имат ясно изразена клинична картина.
Припомняме още, че миналата седмица служебният министър на земеделието и храните Георги Тахов заяви, че каквото могат да направят по темата чисто административно Министерството на земеделието и храните и Българската агенция по безопасност на храните (БАБХ), е направено.  
/ТНП/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Благоевград грейва празнично на 21 ноември с участието на Дара, певчески хорове гостуват в събота:
Тази година духът на Коледа завладява Благоевград още през ноември. В Деня на християнското семейство – 21 ноември (четвъртък) празничната програма започва в 17:30 ч. от Съдебната палата с шествие на децата от танцовите и музикални школи, съпровождани от детски духов оркестър към Центъра за личностно и творческо развитие на децата на Благоевград.
По същото време на площад „Георги Измирлиев“ оркестърът на Биг Бенд – Благоевград ще очаква шествието с изпълнения на празнични мелодии.
В 18:00 часа колоритните актьори Виктор и Аладин ще влязат в ролята на водещи и ще открият празничната вечер от голямата сцена пред сградата на Община Благоевград.
В рамките на час жителите ще се насладят на вълшебен коледен концерт с изпълненията на музикално училище „Престо“, Георги Байрактарски, Балетна школа „Кроазе“, Танцово училище „Art & Dance”, Денс студио „Дежа Ву“, Танцов клуб „Блясък“, Танцова формация „Астра“, Вокално студио „Фа диез“, децата от Детско студио "Публични изяви" и школа "Звукозапис и озвучаване" към ЦЛТРДБ и Клуб по спортни танци „Импулс“.
Непосредствено след концерта в Благоевград ще заблещукат и първите коледни светлини на празничната украса и ще бъде открито Коледното градче в Градската градина. По същото време от своя приказен свят на пл. „Георги Измирлиев“ ще пристигне и любимецът на всички деца – Дядо Коледа.
Празникът ще продължи с популярната и талантлива Дара, която е отличена с множество престижни награди, сред които и за най-добра изпълнителка през 2018 година. Тя ще поздрави благоевградчани с едни от най-големите си поп хитове.
Вечерта обещава и много изненади!
Коледната програма в Благоевград продължава и на 23 ноември (събота), когато в сградата на Народно читалище „Н. Й. Вапцаров - 1866“ ще се състои хоров концерт с православна музика, посветен на Деня на християнското семейство. Гостите ще могат да чуят красивите изпълнения на едни от най-добрите певчески хорове - Смесен хор "Ален мак", с диригент Йоланта Лазарова, Академичен хор "Ангел Манолов" - София, с диригент Дарена Попова. Камерен хор "Иван Спасов" – Пловдив, с диригент Гергана Люцканова, Хор “Агия” - София с диригент Никола Антонов. Входът е свободен!
Дните до края на 2024 г. са изпълнени с емблематични коледни концерти на културните институти в Благоевград, спортни събития, изложби и много други. Коледното градче в Градската градина също ще бъде наситено със съдържание на малка сцена, позиционирана там за целта. Повече информация вижте в Културния календар на Община Благоевград тук.
/МТК/

Title Прогноза за времето:
През нощта и утре от северозапад през страната ще премине студен атмосферен фронт, съобщиха от Националния институт по метеорология и хидрология (НИМХ). 
По фронта от запад на изток облачността ще се увеличи. През нощта дъжд ще вали на много места в западните райони и Дунавската равнина. Дъждът по високите полета на Западна България и Предбалкана бързо ще премине в сняг, но валежите още в сутрешните часове ще спрат и облачността ще се разкъса и намалее. Ще се установява слънчево време. Около и след обяд валежите от дъжд ще обхванат и източната половина от страната, като в югоизточните райони и Черноморието ще бъдат придружени и с гръмотевици.
До края на деня и там валежите ще спрат и облачността ще се разкъсва и намалява. След преминаването на фронта вятърът ще се ориентира от запад и ще бъде умерен, в Дунавската равнина, Горнотракийската низина и източните райони – и силен. Минималните температури ще бъдат между 1° и 6°, в котловините на Западна България до минус 2°, а в югоизточните райони и Черноморието до  14°. Температурите около 14 ч. ще са между 4° и 9° в Западна България и Дунавската равнина, а в югоизточните и крайните южни райони, Горнотракийската низина и Черноморието - между 10° и 18°. За София най-ниска нощна температура – около минус 1°, най-висока дневна – около 4°.
    
Над Черноморието ще бъде облачно с валежи от дъжд. На места ще има гръмотевична дейност. До края на деня валежите ще спрат. Ще духа силен вятър от запад-северозапад. Максималните температури ще бъдат между 12° и 18°. Температурата на морската вода е 13°-14°. Вълнението на морето ще бъде 3-4 бала.
    
Над планините облачността ще бъде значителна. Главно до обяд сняг ще вали в Стара планина и масивите на Западна България, а около и след обяд – дъжд в Източните Родопи. Ще духа силен и бурен вятър от запад-северозапад. Максималната температура на височина 1200 метра ще бъде около 3°, на 2000 метра - около минус 2°.       
  
В петък вятърът отново ще се ориентира от юг-югозапад и ще се усили, особено в Източна България и северно от планините. Ще преобладава слънчево време с разкъсана средна и висока облачност. Температурите за кратко ще се повишат и преобладаващите максимални ще бъдат между 12° и 17°, по-ниски от 6° до 9° ще останат в северозападните райони, където ще е тихо и мъгливо.
Привечер и през нощта срещу събота през страната ще премине студен атмосферен фронт. Облачността ще се вплътни и от запад ще започнат валежи от дъжд, които бързо в Предбалкана и по високите полета ще преминат в сняг. Вятърът ще се ориентира от северозапад и с него ще нахлува студен въздух.
В събота от запад валежите бързо ще спират, най-късно в източните райони. Облачността ще се разкъса и ще започне да намалява. Ще бъде ветровито с умерен, в Северна България и Западна Тракия и силен северозападен вятър. Преобладаващите максимални температури ще бъдат между 2° и 7°, а минималните - между минус 2° и 3°, в югоизточните райони до 5°-6°.
  
 
/ВД/

Title Петролът на ОПЕК се покачи над 72 долара за барел:
Средната цена на петрола на Организацията на страните износителки на петрол (ОПЕК) вчера се покачи до 72,56 долара за барел, информира днес петролният картел на сайта си.
В понеделник един барел се продаваше за 71,20 долара.
За определяне на цената на петрола на ОПЕК се използва т. нар. петролна кошница, включваща 13 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Сахаран бленд или "Сахарска смес" (Алжир), Раби лек (Габон), Джено (Конго) и Зафиро (Екваториална Гвинея).
Историческият максимум за "кошницата на ОПЕК" е цената от 140,73 долара за барел, отчетена на 3 юли 2008 г.
Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от "кошницата на ОПЕК" предходния работен ден.
/СС/

Title Министерството на външните работи поздрави Радмила Шекеринска за назначението ѝ за заместник генерален секретар на НАТО:
Министерството на външните работи (МВнР) на България поздрави Радмила Шекеринска от Република Северна Македония за назначението ѝ за следващ заместник генерален секретар на НАТО. Това се посочва в пост на ведомството в платформата Екс. От МВнР пожелават на Шекеринска успех в бъдещата отговорна професионална роля.
От МВнР изказват и благодарност към доскорошния заместник генерален секретар на Алианса - румънеца Мирча Джоана.
Преди ден президентът Румен Радев също поздрави Радмила Шекеринска за новата ѝ позиция. Той изрази надежда тя да допринесе с работата си за укрепването на колективната отбрана и сигурност на съюза.
/ЛРМ/

Title Лаутаро Мартинес се изравни с Диего Марадона в голмайсторската листа за националния отбор на Аржентина:
Лаутаро Мартинес се изравни с Диего Марадона в голмайсторската класация на Аржентина, след като световните шампиони победиха Перу с 1:0.
32-ият гол на Мартинес за страната му донесе три точки в квалификацията в Буенос Айрес и затвърди позицията им на върха в класирането в зона Южна Америка.
След като загуби в Парагвай с 1:2 в петък, Аржентина успя да се справи с колебливия състав на Перу.
/БД/

Title Четвърти национален конкурс за написване на криминален разказ организира Регионалната библиотека във Велико Търново:
Регионална библиотека "Петко Р. Славейков" във Велико Търново за четвърта поредна година обявява конкурс за написване на криминален разказ, съобщиха от културната институция. Националната надпревара е под надслов: “(Не)разкритият случай” и в нея могат да се включат участници без ограничения по възраст или професия. Официалното начало на инициативата е 25 ноември, а крайният срок за изпращането на творбите е 31 декември.
Всеки от пожелалите да се включи може да представи само по един свой разказ, независимо дали той вече е бил публикуван или е напълно нов. Обемът на текста следва да бъде най-малко 5 и най-много 20 печатни страници, формат А4, без изисквания за големина на шрифта.
Освен художествен сюжет даденото произведение задължително трябва да е придружено с трите имена на автора, възраст, населено място, телефон и е-mail за обратна връзка. Творбите ще се приемат на адрес: 5000 Велико Търново, РБ „Петко Р. Славейков”, ул. „Иванка Ботева” 2, за конкурса “(Не)разкритият случай” или на е-mail: prs@libraryvt.com; zaemna@libraryvt.com.
В периода 2 - 31 януари 2025 година журито ще се запознае с всички получени текстове и впоследствие ще извърши класиране. Отличените автори ще бъдат официално обявени до средата на месец февруари. Церемонията по награждаването на участниците ще се състои в Централната сграда на Регионалната библиотека във Велико Търново, а точният ден на събитието ще бъде публикуван в сайта на културната институция.
БТА припомня, че в първото издание на конкурса участваха 16 творци, във второто - 166, а в надпревара миналата година се съревноваваха автори на 32 разказа.
Първото издание на конкурса беше спечелено от Снежана Ташева, с подгласници Дарина Павлова и Маринела Люцканова, а второто - от Памела Леонидова, следвана от Евгения Динева и поделилите си третото място Стефан Митев и Красимир Христов. Победител в миналогодишната литературна надпревара стана Марина Лазарова, втора се нареди Виктория Петкова, а третото място отново бе за двама автори - Цветомира Петрова и Магда Борисова.
/РБ/

Title Таксиметрови шофьори от Смолян излязоха на протест срещу поскъпването на застраховката "Гражданска отговорност":
Таксиметрови шофьори от Смолян излязоха на протест срещу поскъпването на застраховката "Гражданска отговорност". С автошествие по улиците на града те се присъединиха към националния протест на работещите в бранша, който днес се провежда в големите градове на страната.
Ние сме категорично против драстичното завишение на застраховките "Гражданска отговорност", още повече с мотив, че ние сме шофьорите, които правим най-много произшествия, каза Захари Костадинов - един от организаторите на протеста в Смолян. Той посочи, че до момента са плащали около 200 лева и малко над тази сума „Гражданска отговорност“, а сега увеличението е от 50 до 1150%. „Някои колеги споделиха, че застраховките им с новите цени излизат около 3000 лева“, допълни Костадинов.
Днешният протест на таксиметровите шофьори е мирен, но те се заканиха, че ако не бъдат чути, ще предприемат и драстични мерки.
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Украинската противовъздушна отбрана е прехванала 56 руски дрона и две крилати ракети:
Украинските сили за противовъздушна отбрана са свалили тази нощ 56 руски дрона и две крилати ракети Х-59/69, предаде Укринформ, позовавайки се на днешно изявление в социалната мрежа „Телеграм“ на ВВС на Украйна.
„В нощта срещу 20 ноември 2024 г. (започвайки от 19:30 часа на 19 ноември) врагът нанесе удар използвайки противовъздушна управляема ракета С-300, изстреляна от Белгородска област към Харковска област, както и пет управляеми въздушни ракети Х-59/69, насочени към Днепропетровска, Черниговска и Сумска област.  Окупаторите атакуваха Украйна с управляеми авиобомби и изстреляха 122 дрона „Шахед“, както и други безпилотни летателни апарати от неидентифициран тип от руските Курск, Орел и Приморско-Ахтарск“, пише в изявлението.
Въздушните удари са били отблъснати от авиацията, зенитно-ракетните сили и частите за радиоелектронна борба на Украйна.
Към 11:00 часа сутринта е потвърдено, че две ракети Х-59/69 и 56 вражески дрона са били свалени в няколко области на Украйна, включително Киевска, Черкаска, Черниговска, Полтавска, Кировградска, Житомирска, Хмелницка, Сумска, Николаевска, Херсонска, Запорожка, Днепропетровска, Донецка и Харковска.
В резултат на активните ответни мерки 58 вражески дрона са се изгубили от радара в различни части на Украйна, като шест са напуснали въздушното пространство на Украйна – пет са се запътили към Русия и един към Беларус.
/ГГ/

Title Руските фермери загърбват пшеницата след тазгодишните загуби:
Руските фермери ще засеят по-малко пшеница след понесените тежки загуби през настоящата година и ще се преориентират към по-доходни култури като грах, леща и слънчоглед, съобщава Ройтерс. Това решение може да се отрази пряко на световните цени на зърното и да ги увеличи сериозно, посочва агенцията.
Спадът на площите, засети с пшеница, обаче може да се окаже проблем за руския президент Владимир Путин, който иска да увеличи износа и да "циментира" Русия като земеделска свръхсила и така да подобри позициите й в конфронтацията й със Запада.
Реколтата от пшеница в Русия през настоящата година спада до 83 милиона тона заради мраз и суша спрямо 92,8 милиона тона през 2023 г. и рекордните 104,2 милиона тона през 2022 г. Прогнозите за следващата година не са особено добри.
Макар и Русия да изнася огромни количества зърно през последните месеци, очакванията са износът да започне да спада заради лошата реколта и ограничения на износа от януари 2025 г.
/СС/

Title Горната камара на руския парламент одобри закон, забраняващ пропагандирането на живот без деца:
Горната камара на руския парламент днес одобри закона, забраняващ пропагандирането на живот без деца, на фона на демографската криза в Русия, изострена от конфликта в Украйна, предаде Франс прес. Той вече беше единодушно приет от Държавната дума (долната камара на парламента) на 12 ноември.
Законът е част от ултраконсервативния завой на руското правителство по социалните въпроси, започнал по времето на Владимир Путин, който се засили се след мащабното нападение над Украйна през февруари 2022 г.
Според закона лицата, които насърчават бездетния начин на живот, могат да бъдат глобени с 400 000 рубли (около 4000 евро), а държавните служители - с двойно по-голяма сума. За юридическите лица санкцията може да бъде увеличена до 5 милиона рубли (47 000 евро).
Политическите и религиозните лидери виждат в защитата на така наречените „традиционни“ ценности продължение на борбата на Русия срещу Запада, който Москва обвинява в „морален упадък“. По-специално правата на ЛГБТ общността в Русия са сведени до нула, отбелязва АФП.
Законът има за цел също така да се справи със сериозния демографски срив в Русия, който политиките на Владимир Путин не успяха да преодолеят, откакто той дойде на власт преди четвърт век.
Законът е насочен срещу общности и групи, които ще бъдат подложени на тежки глоби за пропагандирането на „бездетния“ начин на живот и агресивно отношение към „тези, които осъзнават нуждата си да бъдат майки или бащи“. Законът ще наказва пропагандата в интернет, в медиите, в книгите, във филмите или в рекламите.
Днес горната камара на руския парламент одобри и закон, който предотвратява осиновяването на руски деца от граждани на държави, в които се позволява промяна на пола и гражданския статус, което е забранено в Русия.
През 2013 г. страната вече забрани осиновяването от чуждестранни еднополови двойки или от неженени граждани на държави, в които еднополовите съюзи са законни.
Двата закона трябва да бъдат обнародвани от президента Владимир Путин, което по принцип е формалност, отбелязва АФП.
/ГГ/

Title Марко Роси: "Вярвам, че 1:1 е напълно заслужен резултат срещу Германия":
Селекционерът на Унгария Марко Роси е доволен от представянето на футболистите си при равенството 1:1 срещу Германия.
„Играхме добре, според нашия тактически план. Имахме няколко възможности и имахме повече шансове за гол, преди Германия в крайна сметка да поведе. Вярвам, че 1:1 е напълно заслужен резултат.
Германия си е Германия: те са много по-силни от нас. След час донесоха големите си пушки. Те може да са имали експериментален състав и понякога това се проявява, но почти всички са играчи от Бундеслигата и всички сме наясно с тяхната стойност.
Дори победата щеше да е справедлив резултат, но бяхме възхитени, когато отбелязахме дузпата и се надявам, че късметът ни ще започне да се променя. От юни, включително и сега, нещата не вървят точно както трябва. В миналото винаги съм го признавал, ако сме имали късмет.
Всичките ни бъдещи съперници са наистина силни, но ако покажем на какво сме способни, дори и без късмет, можем да постигнем добър резултат, точно както направихме у дома срещу Нидерландия и Германия. Тук сме непобедени от септември 2022 година“, заяви Марко Роси пред M4 Sport.
/БД/

Title С тържествен строй и поднасяне на венци пред паметника на загиналите артилеристи Четвърти артилерийски полк отбеляза празника на Сухопътните войски:
Сухопътните войски са гръбнака на Българската армия, те са навсякъде, където има нужда от тях. Това каза командирът на Четвърти артилерийски полк полк. Красимир Ташев при тържественото отбелязване в Асеновград на празника на Сухопътни войски. По думите му, въпреки недофинансирането на Българската армия и остарялото въоръжение, командирите на формирования се опитват това да не ги ограничава и да изпълняват успешно поставените им задачи.
"В цялата структура на държавата Българската армия е най-комплексната. Причината е, че когато е необходимо, подпомагаме Министерството на вътрешните работи на държавната граница, подпомагаме службите за пожарна и аварийна безопасност при стихийни бедствия, наводнения, пожари, в същото време сме зад граница на мисии на Европейския съюз и НАТО и се подготвяме на полеви занятия", посочи полк. Ташев. 
Той припомни събитията от 1885 година по време на Сръбско-българската война, когато българската пехота достига невероятна бойна слава и провежда решителното сражение при Сливница.
Със своето усърдие, дисциплина и жертвоготовност вие пазите традициите на нашия полк и сте пример за чест и отговорност, каза в приветствието си зам.-кметът на община Асеновград Петър Петров. По думите му полкът е опора за Асеновград и символ на сигурност и стабилност за жителите му. 
По повод празника бяха наградени военнослужещи и цивилни служители. В знак на признателност бяха поднесени венци и цвета пред паметника на загиналите артилеристи в казармения район на Четвърти артилерийски полк.
Свещеници от Асеновградска духовна околия отслужиха молебен за здраве и благословение на българското войнство в параклис „Св. Георги Победоносец“ в двора на казармата.
Във връзка с празника на Сухопътните войски воините от полка ще се включат в инициатива за поддържането и освежаването на войнишките паметници и паметниците, свързани с войните за национално обединение на България. Четвърти артилерийски полк, съвместно с община Асеновград и кметствата на населените места, отговаря за поддържането на повече от 30 паметника, намиращи се на територията на общината.
 
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Поетът Георги Драмбозов представя две нови стихосбирки на 29 ноември в Свищов:
Свищовският поет Георги Драмбозов ще представи новите си две стихосбирки „Неродена мома“ и „Тина“. Представянето ще се състои на 29 ноември 2024 г. в Зала 1 на Община Свищов, съобщиха от общинската администрация.
Срещата с автора ще премине със специалното участие на оперния певец Орлин Чолаков. На нея Георги Драмбозов ще представи своите книги с интимна лирика. Входът за събитието е свободен за всички желаещи да се потопят в света на поезията.
БТА припомня, че в края на септември т.г. поетът Георги Драмбозов беше удостоен със званието „Почетен гражданин на град Свищов” на тържествено заседание на Общински съвет. Званието е най-високото отличие на Общината, с което се удостояват български и чуждестранни граждани със значителен принос към град Свищов и Общината. Тържественият акт се състоя за 51-ви път в историята на града.
/РБ/

Title В книгата ми „Потъване” героите донаписаха сами своята история и беше невероятно, каза в интервю за БТА писателят Венцислав Божинов:
Писателят Венцислав Божинов работи върху нова повест с работно заглавие „Киноцентър” и  върху нов сборник с разкази. В интервю за БТА той каза, че както в предишните му сборници „Пеперуди в рогата“ и „С аромат на тютюн“ ще спази убеждението си разказите да не бъдат тематично еднообразни. „Предпочитам всеки разказ да отваря нова тема, да потапя в нов свят. Да бъде изненада. Така читателят си купува един сборник, но срещу това получава голям брой истории. И ако те са хубави, читателят многократно ще изпитва нова и нова наслада”, посочи авторът. 
Работя и по нова повест, но писането дълго се проточи. Силно се надявам и с тази повест, която почти сигурно ще има заглавието „Киноцентър“, да се повтори довършването на „Потъване“ – героите сами да ме поведат към логическата развръзка и сами да определят съдбата си, посочи писателят. Той уточни, че когато е създавал повестта ”Потъване”, поради липса на време на определен етап от работата по творбата е спрял писането. След това обаче обстоятелствата са го принудили да възобнови творческия процес. „За мое щастие героите ми ме поведоха и сами донаписаха своята история. Стана само в този случай и се надявам след време пак да се повтори. Беше невероятно преживяване”, каза Венцислав Божинов. 
Следва пълният текст на интервюто 
Какви въпроси за размисъл поставяте пред читателите в новата си книга „Потъване“ и защо точно тях?
- Героите на повестта са творци или хора, имащи твърде специално отношение към изкуството – писател, художник и галеристка. Това е и естествената причина един от основните въпроси, които поставям в повестта, да е този за стойностите в изкуството. Героите ми са безкомпромисни по отношение на това, което може да се определи като истинско изкуство, независимо дали става дума за литература, музика, живопис, фотография или нещо друго. В голяма степен те отразяват моите виждания и намирам това за нормално. Мисля, че въпросът е особено актуален днес, тъй като доброто изкуство загуби авторитетите, които му помагаха то да се легитимира като такова. Доброто изкуство лесно потъва в съвременното блато на посредствеността. 
Но повестта поставя и други въпроси. На мен като автор ми е трудно да говоря за тях. По-често ми ги подсказват читателите. И тук не смятам, че става дума за парадокс, тъй като това е правило на естественото общуване между автора и читателите, опосредствано от творбата. Даже бих казал, че става дума за общуване само между читатели и творба. Но така или иначе поставям универсални въпроси, свързани с човешкото пребиваване на земята – за силата на любовта, за тежкия грях, който човек може да носи, без да е злодей, за себеоткриването чрез изкуството или чрез любовта. Онова, на което винаги настоявам и търся в писането си, е универсалността на темите. Не искам да ограничавам писането си в определена епоха, например в тази на „соца“, тъй като някой някъде иска именно българин от първа ръка да му разкаже за това време. Не искам да се ограничавам и във времето на прехода, независимо че и към него има силно любопитство и навън, и у нас, и писането за него е с висока възвръщаемост от гледна точка на популярността. Избягвам и особено наложилия се напоследък „фолклоризъм“ в съвременната българска литература, тоест използване на фолклорни теми, образи и сюжети. Това е най-късият път към масовия читател и съвсем прекият път към посредствената литература.  
Разкажете ни повече за творческия процес по създаването на повестта „Потъване” – как дойде идеята за сюжета ѝ, в хода на написването ѝ той претърпя ли промени, колко време работихте по книгата?
- Често ме питат дали написаното от мен е по действителен случай. Може да се каже, че това се харесва на голяма част от читателите. Не идеята, а героите в повестта имат реални прототипи, но искам изрично да посоча, че творчеството е процес на надграждане. Истинският автор не може да остане при конкретната случка и събитие. Иначе всеки грамотен със свободно време за писане би станал писател. Аз наистина срещнах човек, на когото липсваха целите ръце и който с невероятна вещина си служеше с краката. Можеше да прави почти всичко, което обичайно правят хората с ръце. Беше и невероятен плувец. Но героят на моята повест е нещо друго. Той е различен човек от друг свят – светът на повестта. 
Цялото време, през което създавах повестта, е почти година, но конкретното писане е далеч по-малко. Много по-малко. Бях стигнал до определен етап и спрях с писането поради липса на време. След това бях принуден от обстоятелствата да започна да пиша бързо, защото бях обвързан с договор. И за мое щастие героите ми ме поведоха и сами донаписаха своята история. Въпреки че може да звучи маниерно, при мен с този текст се случи точно така, но не казвам, че това е общовалидно правило за мен. Стана само в този случай и се надявам след време пак да се повтори. Беше невероятно преживяване.
За конкретна аудитория ли е предназначена „Потъване”, или всеки би могъл да открие в тази книга отговори, които търси?
- От гледна точка на социология на литературата общоизвестно е, че осемдесет процента от четящите са жени. Тоест хипотетично би могло аудиторията да се раздели по полов признак, но смятам, че моята книга може да се чете и от жени, и от мъже. Всъщност никога не съм се замислял дали да насоча творбата си към една определена аудитория. Аз не деля читателите по полов признак. Не си позволявам да ги деля и на ерудирани и недотам ерудирани. Тези, които имат потребност да четат, вече са в друга категория – на духовно жадните. Тук си спомням какво казва Борхес за четенето и то е, че това е, цитирам по памет, дейност, която е по-късна от писането и затова по-примирена, по-изтънчена и по-интелектуална.
За книгите ви читатели казват, че са динамични, че се четат на един дъх, че разпалват и поддържат любопитството. Това търсен ефект ли е или такъв е стилът ви на писане?
- Не съм го търсил като ефект. Вероятно може да се говори за мой характерен стил. За мен това е особено важно като констатация, защото тя е показателна за самото четене. Докато читателят чете, се случва най-важният процес в общуването с творбата, а той е читателят да изпитва удоволствие от четенето. Често ми казват и за друга черта на моето писане – кинематографичността. Читателите споделят, че ги въвеждам в свят, който те си представят твърде отчетливо и детайлно. Това особено ме радва, тъй като аз държа да дам достатъчно храна на въображението на читателя. Смятам, че художественият свят трябва да оживява и в същото време да бъде художествено плътен.
Доколко мнението на читателите за произведенията Ви е важно за Вас и взимате ли го предвид, когато започвате да творите ново произведение?
- Не. В това съм категоричен, но това не означава, че не ме интересува мнението на читателите. Но интересът към това мнение идва едва след като съм написал творбата. Мисля, че така е редно. В обратния случай се стига до писането на посредствени творби и това не е по причина, че читателят е посредствен. Причината за това е, че е обърната посоката на естествения процес. Настоящият литературен пазар е затлачен от посредствени, но високотиражни творби, които са следствие на това, че са написани съобразно масовите очаквания. 
Работите ли по нова книга? Ако да, кажете ни в аванс детайли за нея. 
- Почти съм готов със сборник с разкази. Аз обичам този жанр. По отношение на стила мисля, че не изневерявам на този от предходните ми сборници „Пеперуди в рогата“ и „С аромат на тютюн“. И при този сборник ще спазя убеждението си, разказите да не бъдат тематично еднообразни. Това е свързано и с начина, по който пиша. Не се ограничавам в една тема. Открит съм за всестранни провокации, които могат да ме подтикнат към писане. Предпочитам всеки разказ да отваря нова тема, да потапя в нов свят. Да бъде изненада. Така читателят си купува един сборник, но срещу това получава голям брой истории. И ако те са хубави, ако са написани добре, тогава читателят многократно ще изпитва нова и нова наслада. Работя и по нова повест, но писането дълго се проточи. Причината за това донякъде е, че заедно с писането на художествена литература се занимавам и с научна дейност и научни публикации. Това е основната ми работа, а при нея нещата имат задължителен характер. Силно се надявам и с тази повест, която почти сигурно ще има заглавието „Киноцентър“, да се повтори довършването на „Потъване“ – героите сами да ме поведат към логическата развръзка и сами да определят съдбата си.
Връщам ви и към романа „Белези”. Ваши читатели казват, че биха искали тя да има продължение, втора част. Обмисляли ли сте такава възможност?
- Вероятно това желание на читателите идва от твърде отворения финал на романа. Налагало ми се е да успокоявам читатели, казвайки им, че съдбата на героинята в романа зависи от степента на тяхната вяра. Ако вярата им е силна, героинята ще стигне до своето изцеление. По-скоро обмислям възможност да направя пиеса на основата на романа, но тогава ще се появи нуждата от смел режисьор, който не се страхува да експериментира.
Венцислав Божинов е доктор по етнология и фолклористика и преподава в катедрата по литература и етнология на Югозападния университет „Неофит Рилски“. Работи като редактор по литература в издателство РИВА. Автор е на сборниците с разкази „Пеперуди в рогата“(2011, 2023) и „С аромат на тютюн“ (2017). 
През 2019 г. публикува романа си „Белези“, който е номиниран за Европейската литературна награда „Димитър Димов“ (2019 г.). 
Повестта „Потъване“ (2024 г.) е написана с финансовата подкрепа на Министерството на културата – Програма „Творчески проекти в областта на литературата“.
Автор е на научните монографии „Трудова мобилност и миграция“ и „Играта и тялото – тялото в играта. Социокултурни изследвания“, на учебници и учебни помагала по литература. Публикувал е разкази в „Литературен вестник“, сп. Съвременник“, сп. „Факел“, сп. „Страница“, сп. „Либерален преглед“ и др.
/РБ/

Title В Търговищко е задържан мъж, отстрелял благороден елен:
В Търговищко е задържан мъж застрелял благороден елен без да има съответното надлежно разрешение. Тялото на животното е намерено на 17 ноември около 15:30 часа в местността „Мешенлика“ край село Братово. Сигнал за инцидента е получен на  тел. 112, информират от Областната дирекция (ОД) на МВР. 
В резултат на започнали след получаване на сигнала в РУ-Търговище бързи издирвателни и процесуално-следствени действия служители на управлението са установили извършителя на деянието. Това е 20-годишен мъж от омуртагското село Горна Хубавка. 
Установено е, че за времето от 13 до 17 часа с регистриран на негово име ловен автомат „Импала плюс“ е отстрелял животното, без да притежава необходимото разрешително. Ловното оръжие е законно притежавано от него, а отстрелът е станал по време на ловен излет за диви свине, посочва говорителят на дирекцията Ани Кръстева. 
Мъжът е задържан в Районното управление в Търговище за срок до 24 ч на основание чл. 72, ал. 1, т. 1 от Закона за МВР. По случая е образувано досъдебно производство по чл. 237 от Наказателния кодекс (за убийство без надлежно разрешение на едър дивеч). 
Както БТА съобщи, през първия ден на груповия лов на дива свиня и на местен дребен дивеч служители по горите са открили незаконно отстрелян елен лопатар. Животното е намерено в района на ловна дружинка Розино.     
/ТНП/

Title Вицепрезидентът: Българският бизнес се нуждае от стабилно правителство и предвидимост:
Илияна Йотова беше гост на годишните награди „Мистър и Мисис Икономика“
Искаме стабилност в страната и се надяваме на стабилно правителство, но не на всяка цена и с всички компромиси. Надяваме се да преодолеем зависимостите, да има правила и предвидимост за българския бизнес. Винаги може да разчитате на подкрепата на президентската институция. С тези думи вицепрезидентът Илияна Йотова се обърна към представителите на българския бизнес на церемонията по връчване на наградите „Мистър и Мисис Икономика“. Конкурсът се организира за 33-и път от Конфедерацията на работодателите и индустриалците в България и списание „Икономика“.
„Ако социологическа агенция измери рейтинга на българския бизнес, ще установи, че той е доста по-висок от рейтинга на редица институции и политически партии. Това се дължи на куража, амбицията, постоянството, работохолизма, с които българският бизнес успява да се справи въпреки всички трудности, пред които е изправен, успява да се развива благодарение на много способни хора в България, които мислят иновативно“, изтъкна в приветствието си Йотова.
Вицепрезидентът връчи голямата награда „Мистър Икономика“ на Светлин Стоянов, изпълнителен директор на „МТГ Делфин“ АД – лидер в корабостроителния бранш.
 
/МТК/

Title В Търговище започват номинациите за отличията „Спортист на годината“ за 2024 година:
Започват номинациите за отличията „Спортист на годината“ на община Търговище за 2024 г., информираха от пресцентъра на администрацията.
За втора поредна година наградите за индивидуалните спортисти ще бъдат връчени в две отделни категории. Отличени ще бъдат най-добрите 10 състезатели до 18 години, както и най-добрите трима спортисти, навършили пълнолетие. Обособяването на две отделни категории се случи през 2023 г., по предложение от почетния гражданин и вицеолимпийска шампионка по спортна стрелба Антоанета Костадинова, която бе отличена за пореден път за „Спортист на годината“, след завоювани златен и сребърен медал от Европейските игри в Краков, както и след четвъртото ѝ място от Световната купа в Баку. 
В категорията „Отбор на годината“ и тази година ще бъдат наградени най-успешните три отбора. 
Право да подават предложения за носители на наградите имат всички спортни клубове, развиващи активна дейност в общината. Те могат да посочат до три номинации във всяка от категориите.
Документите се приемат до 2 декември включително в Центъра за административно обслужване на Общината. Класирането ще бъде извършено на база анкета сред спортни деятели, журналисти, общински съветници и експерти от местната администрация.
Отличията ще бъдат връчени на тържествена церемония през декември.
Образци на документите за номинация, както и правилата за определяне на най-добрите спортисти, са публикувани в сайта на Община Търговище. 
/РИ/

Title Нападателят Джей Ти Милър ще отсъства от игра за неопределено време по семейни причини:
Нападателят на Ванкувър - Джей Ти Милър, ще отсъства от игра за неопределено време по семейни причини, съобщиха от клуба му от Националната хокейна лига.
"Сега единственото, което има значение, е да застанем зад Джей Ти и той да е наясно, че целият клуб го подкрепя. От уважение към него и към личното му пространство няма да коментираме повече този въпрос", заяви генералният мениджър Патрик Олвин.   
31-годишният американският национал е втори капитан на канадците и втори най-добър реализатор за тима от началото на сезона със 16 точки (6 гола и 10 асистенции) след капитана Джак Хюз с 18 точки.
"Джак е много значима фигура в нашия отбор и една от суперзвездите в лигата. Със сигурност много ще ни липсва", коментира Хюз.
"Дупката, която той оставя в състава, е доста сериозна и трудно ще я запълним. Но всички ние заставаме зад него и му желаем най-доброто в неговите лични дела. Тук сме и сме готови да му окажем необходима подкрепа", добави съотборникът на Милър от атаката на канадския тим Елиас Петерсон.
Джей Ти Милър подписа 7-годишен договор с Ванкувър на стойност 56 милиона долара, който влезе в сила от лятото на 2023 година, а в последната кампания той за първи път в кариерата си премина границата от 100 точки, завършвайки със 103 (37 гола и 66 асистевции).
Милър, който е играл още в Тампа Бей Ню и Ню Йорк Рейнджърс, започна 14-и сезон в НХЛ, като има 244 гола и 411 асистенции в 816 срещи досега.  
/ДВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Браншова организация протестира пред ЕК срещу план за забрана на краткосрочните наеми на апартаменти в Барселона:
Европейска асоциация, която защитава правата на представители на туристическия сектор, свързан с краткосрочно отдаване под наем на недвижими имоти, е подала жалба до Европейската комисия срещу испанската област Каталуния, предаде Ройтерс.
Браншовата организация протестира срещу решение на властите в региона да позволят на общинските власти в каталунските градове, сред които е и Барселона, да забраняват краткосрочно отдаване под наем на недвижими имоти.
Това решение може да засегне хиляди собственици на апартаменти и къщи, които ги отдават под наем на хотелски начала чрез онлайн платформи като "Еърбиенби" (Airbnb), посочват пазарни анализатори.
През юни кметът на Барселона Жауме Колбони обяви план, който предвижда до 2028 г. да бъде забранено краткосрочното отдаване под наем на недвижими имоти. Този план е опит да бъде ограничено поскъпването на жилищните наеми в града, което предизвиква остра реакция сред местните жители, посочва Ройтерс.
Планът на Колбони се базира на решение на автономните власти на Каталуния. През миналата година те издадоха декрет, с който на общинските власти в областта се дава правото да забранят или ограничат краткосрочното отдаване под наем на недвижими имоти.
Организацията Европейска асоциация за ваканционни жилища публикува съобщение, в което се посочва, че новите правила са "неоправдани, непропорционални и неподходящи за справяне със свръхтуризма и недостига на жилища".
Браншовата организация се надява, че Еврокомисията ще започне наказателна процедура срещу Испания заради това решение на каталунските регионални власти.
Испания е една от най-посещаваните туристически страни в света. В Барселона се отдават краткосрочно под наем около 8800 жилища, сочат испански официални данни.
/СС/

Title Най-добрите състезатели по брейк ще се съберат в НДК за финалното състезание за годината:
Най-добрите ни състезатели по брейк ще се съберат в НДК за финалното и най-атрактивно състезание за годината. На 30 ноември, събота, от 18:00 часа в Зала 2 на НДК, Театър Назарян предстоят финалите за Купа България от майсторите на най-популярните ърбан танци.
Надпреварите ще излъчат националните шампиони в индивидуалните категории мъже и жени. Големият трофей ще бъде спечелен с най-много индивидуални и отборни победи през състезателната 2024 година. 
Квалификациите в НДК стартират в 11.30 часа, а финалите са с начален час 18.00. Турнирът на асовете ще бъде последван ден по-късно от майсторски Уъркшоп със световноизвестния брейк шампион 𝐋𝐢𝐥 𝐆 - 𝐭𝐫𝐚𝐢𝐧𝐢𝐧𝐠 𝐦𝐞𝐭𝐡𝐨𝐝𝐬, 𝐩𝐨𝐰𝐞𝐫𝐦𝐨𝐯𝐞𝐬, 𝐛𝐨𝐝𝐲 𝐜𝐨𝐧𝐭𝐫𝐨𝐥, 𝐭𝐢𝐩𝐬 & 𝐛𝐚𝐬𝐢𝐜𝐬 (𝐨𝐩𝐞𝐧 𝐟𝐨𝐫 𝐚𝐥𝐥 𝐥𝐞𝐯𝐞𝐥𝐬), заниманията са насрочени от 10:30 до 12:00 часа в Залата на Българската брейк федерация (Зала 4-Г) от вход 26 на Националния стадион „Васил Левски“.
Брейк танците са най-новият олимпийски спорт, излъчил първите си шампиони на Игрите в Париж това лято. 
/ИК/

Title Таксиметровите шофьори в Разград се присъединиха към националния протест срещу поскъпването на "Гражданска отговорност":
This is a modal window.
Beginning of dialog window. Escape will cancel and close the window.
End of dialog window.
Таксиметровите шофьори от Разград се присъединиха към националния протест на бранша заради поскъпването на задължителната застраховка "Гражданска отговорност". В протеста в Разград се включиха над сто автомобили. Колоната от коли тръгна от бензиностанция „Шел“ и премина по възлови булеварди и улици в града, като крайната точка бе стоянката за таксита на площад „Момина чешма“.
Шофьорите са категорични, че подобно драстично увеличение на задължителната застраховка е недопустимо. „За нас застраховките „Гражданска отговорност“ са поскъпнали безбожно. То е непосилно за нас. Искаме народните представители да обърнат внимание и да бъдат отменени тези високи застраховки“, каза пред журналисти Стефан Василев от Сдружението на таксиметровите шофьори в Разград. Той определи като неоснователно становището, че таксиметровите водачи са участвали в пътнотранспортни произшествия повече спрямо обикновените коли. 
Таксиметровият шофьор Деян Василев посочи, че до момента застраховката „Гражданска отговорност“ е била около 150 – 200 лв., като след увеличението тя ще надхвърли 1000 - 1200 лв., до над 2000 лв. И двамата изразиха надежда, че управляващите ще предприемат мерки за справяне с проблема.
„Този мирен протест е само началото. Сигурни сме, че ще бъде взето решение за това безумно поскъпване на задължителната застраховка „Гражданска отговорност““, заявиха протестиращите и отбелязаха, че ако не се отреагира адекватно на исканията им следващата стъпка ще е затваряне на пътища.
Таксиметровите шофьори се извиниха на своите съграждани за създаденото неудобство с временното блокиране на улиците. 
 
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Плевенската болница „Д-р Георги Странски“ организира безплатни прегледи за туберкулоза:
Университетска болница „Д-р Георги Странски“ в Плевен организира кампания за превенция от туберкулоза, съобщават от лечебното заведение. Тя ще се състои от 2 до 6 декември в Отделение за диспансерно наблюдение на болни с пневмо-фтизиатрични заболявания. Кампанията е под наслов „Отворени врати за оценка на риска от белодробна туберкулоза“.
Всеки желаещ може да си запише час за преглед на място или на тел. 064/802 994. Прегледите ще се извършват от 11:00 часа до 14:00 часа.
Всички процедури във връзка с кампанията ще бъдат напълно безплатни за участниците, независимо от здравноосигурителния им статут, допълват от болницата. Оттам приканват жителите на областта, които имат оплаквания от дихателната система и особено тези, които имат или са имали в миналото контакт с болни от туберколозна инфекция в близкото си обкръжение, да се включат.
Припомняме, че до 6 декември е удължен срокът за безплатни прегледи за рак на маточната шийка и за белодробни болести. Те са част от Национална програма за превенция на хроничните незаразни болести сред групи от здравото население на територията на област Плевен .
/ВД/

Title Таксиметровите шофьори от Самоков подкрепиха националния протест на бранша срещу повишаването на цената на застраховката „Гражданска отговорност“:
This is a modal window.
Beginning of dialog window. Escape will cancel and close the window.
End of dialog window.
Таксиметровите шофьори от Самоков също се включиха в националния протест, който се организира в редица градове в страната, срещу повишаването на цената на застраховката „Гражданска отговорност“. 
„Ние не сме съгласни застрахователите да вдигат застрахователната полица. Те я вдигат не с проценти, а с пъти, като от 300 лева, най – ниската ще стане 900 лева и достигне до 3500 лева в зависимост от компанията“, посочи пред журналисти таксиметровият шофьор Славейко Спасов. Той каза, че е малък процентът на катастрофи, предизвикан от таксита. По думите му в града има 15 таксиметрови шофьори, като броят им през зимния сезон се увеличава заради туристите в курорта Боровец. 
Водачите се включиха в шествие, което премина по централна улица в града, а на стоянката на такситата – при автогарата, имаше засилено полицейско присъствие. 
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Пекин призова за спокойствие след преразглеждането на ядрената доктрина на Русия:
Китай призова днес за „спокойствие“ и „сдържаност“, след като вчера руският президент Владимир Путин подписа обновена версия на ядрената доктрина на страната, разширяваща възможностите за нанасяне на ядрен удар, предаде Франс прес.
„При сегашните обстоятелства всички страни трябва да запазят спокойствие, да проявят сдържаност и заедно да работят за диалог и провеждане на консултации за намаляване на напрежението“, каза говорителят на китайското министерство на външните работи Лин Цзян.
„Позицията на Китай, който призовава всички страни към деескалация и политическо решение на украинската криза, остава непроменена“, добави говорителят.
В хилядния ден от войната в Украйна руският президент Владимир Путин вчера подписа новата версия на ядрената доктрина на Русия, разширяваща възможностите за нанасяне на ядрен удар. Това решение беше взето на фона на разрешението, което, както съобщиха редица американски и западни медии, САЩ са дали на Киев за използване на американски ракети с голям обсег за нанасяне на удари дълбоко на руска територия.
В края на септември Путин предупреди, че всяка атака, извършена от неядрена страна, но подкрепена от ядрена сила, може да се счита за „съвместна“ агресия, която може да наложи използването на ядрени оръжия.
Това преразглеждане на руската ядрена доктрина беше широко осъдено от Запада.
Вчера френският президент Еманюел Макрон осъди „ескалиращата“ позиция на Русия в Украйна, като призова Владимир Путин „да се вслуша в разума“ и призова Си Цзинпин да упражни „цялото си влияние“ върху Москва. „Призовах президента Си Цзинпин да използва цялото си влияние, натиск и сила за преговори, за да накара президента Путин да спре атаките“, каза той.
По отношение на руско-украинския конфликт Китай редовно призовава за мирни преговори и зачитане на териториалната цялост на всички държави, включително Украйна. Но той никога не е осъждал Русия за мащабното ѝ нахлуване на украинска територия, което започна през февруари 2022 г., а икономическите, дипломатическите и военните отношения между Пекин и Москва оттогава дори се засилиха.
/ГГ/

Title Сърбия иска по-голямо икономическо сътрудничество с Обединеното кралство, заяви сръбският президент на търговска конференция в Белград:
Сърбия иска много по-голямо сътрудничество и по-близки отношения с Обединеното кралство и британските компании, заяви сръбският президент Александър Вучич на откриването на търговска конференция на Обединеното кралство и Западните Балкани в Белград, предаде ТАНЮГ.
„Както в увеличаването на търговията, в повишаването на равнището на услугите, така и в туризма и във всеки вид обществени активности, ние искаме да имаме по-добри и по-близки отношения с Обединеното кралство. Обединеното кралство, Великобритания, е шестата икономическа сила в света, една от най-важните и най-големите политически сили в света, а за нас страхотно важен партньор“, каза Вучич. „Не е чудно, че подценяват Западните Балкани и Сърбия, защото ние сме твърде малки за тях и в политически, и във всеки друг смисъл“.
Той допълни, че когато е трябвало да се реши въпросът за финансиране на изграждането на Моравския коридор, който скоро ще бъде готов от Върнячка баня до Пояте, Сърбия се е договорила най-бързо с британската компания "Ю Кей файнанс" (UK Finance).
Строителните дейности на първата 5G магистрала в Сърбия - Моравския коридор - се извършват от американската компания "Бехтел Енка". Предвидено е магистралата да бъде дълга 112 км и да се състои от три отсечки. Изграждането на телекомуникационен коридор по магистралата включва най-съвременни оптични и дигитални кабели, спирки за безплатен безжичен интернет, най-модерно управление на движението по магистралата.
„Не съм сигурен дали (компанията) е най-евтина, но дали е най-ефективна и дали най-бързо изпълнява работата си и дали можете винаги да сключите изгоден договор за страната си – можете. И това е моят съвет към останалите на Западните Балкани – да работят с "Ю Кей файнанс", защото те взимат много ефективно решения за финансиране на важни проекти в нашия регион“, посочи Вучич.
Той допълни, че е важно границите между страните на Западните Балкани да бъдат отворени, да се намалят разходите на камионите със стоки, както и разходите на предприятията, защото само тогава регионът ще бъде конкурентоспособен и ще може да се появи и на пазара във Великобритания.
По думите му чуждестранните инвестиции в Сърбия ще достигнат до 4,5 милиарда евро и може би инвестициите в Сърбия ще представляват 65 процента от чуждестранните инвестиции в страните от Западните Балкани.
„Радвам се, че имаме все повече инвестиции от Азия, Китай, Корея и Япония, но растежът в Европа се забавя вече втора, трета и четвърта година подред и все по-малко инвестиции има от Европа“, отбеляза още сръбският президент.
/ПК/

Title На мен г-н Делян Пеевски не ми се е обаждал по телефона за този офис, заяви Димитър Главчев във връзка с предоставянето на сграда за партийна централа на ДПС:
This is a modal window.
Beginning of dialog window. Escape will cancel and close the window.
End of dialog window.
На мен г-н Делян Пеевски не ми се е обаждал по телефона за този офис, заяви в началото на днешното редовно правителствено заседание служебният премиер Димитър Главчев  по повод на решението на Министерския съвет за предоставянето на сграда в центъра на София за партийна централа на ДПС.
"За разлика от други двама партийни лидери и оперативен ръководител на партия, бих могъл да кажа, който ми се обади за съдействие за офис, и още не съм си взел почерпката, защото нямам нужда от почерпка, тъй като си вършим работата", добави премиерът. Той смята, че на партиите наистина трябва да им се дават офиси, а не да стоят под прозорците на институциите и да протестират. 
Макар че не по мое желание съм попаднал в някаква домова книга, както я наричат, аз не съм домоуправител, нито вие сте домсъвет, за да решаваме семейни политически скандали, както и междусъседска завист по повод на каквито и да било имоти, каза пред министрите служебният министър-председател. Главчев каза, че вчера по научно-популярен начин се е опитал да обясни какво решение е взело правителството, а сега ще го обясни по популярен начин, за да бъде по-добре разбрано от тези, които не са разбрали. Процедурата, по която се отдават имоти на политически партии, е описана в Закона за политическите партии и тя е спазена на 100%, каза премиерът. Той припомни, че инициативата е дошла от единия от съпредседателите на политическа партия ДПС. "Никакво "Ново начало" няма в цялата преписка, нито ново, нито старо начало има, това е политическа партия ДПС, която съществува от много време и има двама съпредседатели, единият от които е подал искане до областния управител на град София и оттам насетне се е задвижила процедурата, предвидена по закон, и е отишла в МРРБ", каза Главчев.
Докладът ни беше представен от министъра, зададохме въпроси дали всичко е по закон, след това зададох и въпроса отказват ли се тези агенции от офисите си, защото има отпаднала необходимост, казаха "да", обясни хронологията на събитията премиерът. Той добави, че всичко това го има и в стенограмата, и в протокола. Според Главчев нищо друго не е оставало на правителството, освен да вземе решението, което беше взето. Нито има срок 48 часа, нито 24 часа, нито какъвто и да е срок, посочи Главчев. Според него става въпрос за квартирни спорове между една партия и между останали  партии, които пък завиждат, че на тях са им дали много по-късно офиси. Но ние тогава не сме били правителство, ако бяхме тогава правителство, много бързо и на тях щяхме да им дадем офиси, каза премиерът.
Той подчерта, че правителството е единствената институция, която си върши работата и добави, че сигурно затова са тези яростни атаки от страна на тези, които не са си свършили работата. Не знам дали ще изберат и днес председател на Народното събрание, каза Главчев. По думите му не е проблемът на служебното правителство, че не се избира редовно правителство. С неголямо вдъхновение седим, но си вършим работата и ако някой има противни доказателства, нека ги представи, посочи министър-председателят. Той изрази надежда, че ще се състави редовно правителство.
 
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Софийска опера и балет: Съобщение:
Скъпи приятели,
Само тази седмица, до 25 ноември, можете да закупите вашите билети за незабравими оперни и балетни преживявания с 25% отстъпка с код 🌟OPERABF25🌟.
Вземете своите билети на www.operasofia.bg  или на билетната касата на Операта (ул. Врабча 1). 
Отстъпката не важи за Новогодишните концерти, детските спектакли и най-ниската ценова категория на билетите. 
КУПИ БИЛЕТИ
/ХЯ/

Title Симона Пейчева е специален гост на Алина Кабаева за турнира "Небесна грация" в Катар:
Световната шампионка по художествена гимнастика Симона Пейчева получи лична покана от Алина Кабаева да бъде специален гост на международния турнир "Небесна грация", организиран от Академията на олимпийската шампионка. Изданието през 2024-а е в Доха (Катар) от 20 до 22 ноември.
Пейчева ще бъде сред официалните гости на церемонията по откриването и ще участва в церемонии по награждаване на медалистите. 
"Много съм щастлива от поканата от голям шампион и приятел, тъй като спортните ни кариери бяха по едно и също време и имаме много страхотни човешки спомени заедно. Дълги години празнувахме и рождените си дни заедно по време на състезание. Тя е родена на 12 май, а аз - на 14-и, а по това време винаги бяхме на състезанието в Корбей Есон (Франция). Алина не е забравила и спонтанния жест да й подаря златния си медал от Световното първенство в Мадрид. Това са спомени за цял живот", разказа Симона Пейчева.
На Световното първенство в Мадрид през 2001 година тя печели три златни медала - на обръч, топка и бухалки, и един сребърен - на въже, както и сребърен медал в многобоя. Заради проблеми с допинг пробите отнемат медалите на Кабаева и Ирина Чашчина, а приятелката им Пейчева им подарява по един от своите.
"Просто така го почувствах. Бяха различни времена, тогава бяхме много сплотени", добавя българката.
"След като пристигнахме в Доха за турнира, Алина Кабаева дойде лично да ни поздрави и да благодари за приетата покана. Лъчезарна и позитивна, както винаги", каза още Симона Пейчева.
Освен олимпийска шампионка от Атина 2004 и бронзова медалистка от Сидни 2000 Кабаева е двукратна абсолютна световна шампионка и петкратна абсолютна европейска шампионка по художествена гимнастика.
/ИК/

Title Трети януари ще бъде неучебен ден за учениците от община Сандански:
Трети януари ще бъде неучебен ден за учениците от община Сандански. Това каза за БТА Радостина Траянова, директор на дирекция "Образование, култура, спорт и социално дело" в общинска администрация-Сандански.
Заповедта е издадена, а днес са информирани всички директори на училищата на територията на общината. "Ние сме поредната община, която обявява този ден за неучебен, тъй като се получава едно прекъсване в поредица от неучебни дни, което е затруднение за всички, участващи в учебния процес, включително семействата на обучаващите се деца", поясни директорът. 
Заповедта не важи за детските градини. Директорите на детските заведения ще имат право да обявят трети януари за неработен, ако броят на присъстващите деца е под необходимия минимум, поясни още Радостина Траянова-Директор на дирекция "Образование, култура, спорт и социално дело" в общинска администрация-Сандански.
/ВД/

Title БФ Баскетбол отново с кауза "Подари усмивка" за мача България - Черна гора:
Мъжкият национален отбор на България е на прага на ново предизвикателство в квалификациите за Евробаскет 2025. На 22 ноември тимът ни гостува на Черна гора в Подгорица, а на 25 ноември приема същия съперник в Ботевград.
"Преди да потънем в спортната емоция обаче, от Българската федерация по баскетбол и този път искаме да направим нещо специално за най-малките. Ние вярваме, че една усмивка може да направи чудеса! Благодарение на Вас през февруари зарадвахме деца в две детски градини, затова отново събираме дарения, за да подарим усмивки на тези, които имат нужда от тях. Ако имате излишни детски книжки, моливи, пъзели, бои или други учебни материали, молим да ги донесете в „Арена Ботевград“ по време на мача. Ще имаме специално обозначен щанд, където можете да оставите даренията си", се казва в изявление на родната централа.
"Може да помогнете и като споделите за каузата с вашите приятели и семейство, за да се разпространи апелът до повече хора. Всички събрани материали ще бъдат предадени на децата на специално събитие в дните след мача. Нека заедно направим света по-добро място! Благодарим ви за вашата подкрепа и доброта!", добавят от БФ Баскетбол.
/ИК/

Title Президентът на Групата на ЕИБ Надя Калвиньо заяви в София по-голяма подкрепа за българската икономика:
Президентът на Групата на Европейската инвестиционна банка (ЕИБ) Надя Калвиньо пристигна на посещение в България, за да обсъди възможностите за финансиране на проекти, които ще създадат работни места, ще стимулират икономическия растеж, ще подкрепят регионалното сближаване и ще ускорят зеления преход на страната, съобщиха от офиса на Европейската инвестиционна банка в София. 
Като част от своята обиколка в държавите членки на Европейския съюз, президентът Калвиньо се срещна с Людмила Петкова, служебен вицепремиер и министър на финансите на България. По време на срещата е била обсъдена финансовата и консултантска подкрепа, която Групата на ЕИБ предоставя на България, както и възможностите за разширяване на проектното финансиране в страната.
"Нашите консултантски услуги и финансиране променят облика на България, подобряват инфраструктурата и работят в подкрепа на икономическия растеж, работните места и просперитета на страната", е заявила Надя Калвиньо по време на срещата си с Людмила Петкова. "Моето послание към българските домакинства, предприемачи, иноватори и земеделци е, че можете да разчитате на засиления ангажимент на Групата на ЕИБ през идните месеци и години".
Тя е декларирала, че Групата на ЕИБ ще продължи да оказва дългосрочна финансова и консултантска подкрепа за инвестиции, които ускоряват действията в областта на климата, укрепват енергийната независимост, стимулират цифровизацията и насърчават капиталовото финансиране за иновативни компании и бързоразвиващи се новосъздадени предприятия. 
ЕИБ ще подкрепи и усилията на българското правителство да съфинансира стратегически проекти по програми на ЕС, насочени към стимулиране на икономическия растеж и на прехода към климатично неутрална икономика. 
Банката е одобрила вече отпускането на заем на стойност 1 млрд. евро, предназначен за съфинансиране на проекти по европейските структурни фондове през текущия програмен период 2021-2027 г. Очаква се до края на годината да бъде подписано и първото споразумение по него, се посочва в съобщението на ЕИБ.
"ЕИБ е дългогодишен партньор на България и ние оценяваме предоставената от ЕИБ финансова подкрепа и консултантски услуги, както и конструктивното сътрудничество с българските власти по въпроси от взаимен интерес в редица области. Ефектът от тази подкрепа е забележим. Ще са необходими значителни инвестиции за прилагане на реформите и мерките, необходими за постигане на целите за зелен преход, кръгова икономика и цифровизация и ние ще разчитаме на ангажираността на ЕИБ и нейната способност да разработва и предоставя нови продукти и иновативни решения, съобразени със специфичните нужди на страните", е подчертала на свой ред Людмила Петкова.
За изминалите 30 години Групата на ЕИБ е отпуснала на България около 10 млрд. евро за проекти в области като екологично чист транспорт, енергетика и енергийна ефективност, устойчиво градско развитие, здравеопазване, селско стопанство и в подкрепа на малките и средните предприятия. Сред значимите проекти на ЕИБ в България е софийското метро. С отпуснатите от ЕИБ 460 млн. евро столичното метро представлява най-голямата инвестиция на банката в страната в областта на климата. ЕИБ е съфинансирала изграждането на всички линии на метрото наред с финансирането, отпуснато от ЕС, и се ангажира да подкрепя неговото бъдещо разширяване.
Освен самостоятелно, Групата на ЕИБ осигурява финансиране за българската икономика и чрез местните банки и партньори. 
/ВЙ/

Title Фермерските протести във Франция продължават и днес, правителството осъжда блокадите и нанесените щети:
Протестите на фермерите във Франция навлизат в третия си ден днес с включването на синдиката "Координасион Рюрал" (Coordination Rurale) в югозападната част на страната и по границата с Испания, предаде Франс прес. Правителството осъди вчера щетите и блокадите, които определи като "неприемливи".
"Действията по блокиране на испанската граница по инициатива на "Координасион Рюрал", вторият земеделски съюз в страната, са "неприемливи" и рискуват да подкопаят симпатиите на французите към професията", заяви министърът на селското стопанство, продоволствения суверенитет и горите Ани Жоньовар по телевизия "Франс 2".
"Увреждането на собственост, нападението над хора, постоянното блокиране на страната е неприемливо. И аз казвам това на членовете на синдиката, които снощи извършиха "сериозни щети и блокиране на испанската граница", допълни Жоньовар.
"Ще блокираме магистрала A9, но също и депата за гориво, пристанищата, търговските центрове. Искаме да предизвикаме хаос и недостиг на храна", увери вчера Серж Буске-Касан, представител на "Координасион Рюрал".
В град Ажа̀н, Югозападна Франция, пък 350-400 демонстранти изхвърлиха отпадъци пред кметството, посочват властите.
Делегация на протестиращите беше приета в префектурата. Тъй като не успяха да получат "сериозни ангажименти" от Ани Жоньовар, двама от регионалните лидери на "Координасион Рюрал" отказаха да напуснат и "трябваше да бъдат ескортирани от силите на реда, макар и без инциденти", според прессъобщение на префектурата, публикувано снощи.
Властите също съобщават за друга "блокираща точка", която все още е на място днес сутринта в град Шарлевѝл-Мезиѐр, Североизточна Франция.
Френската служба за биоразнообразие от своя страна осъди "разрушаването" на свои помещения в департаментите Оаз и Крьоз вчера.
Протестиращите се опасяват от скорошната ратификация на споразумението за свободна търговия между Европейския съюз и латиноамериканските страни от групата Меркосур (Бразилия, Аржентина, Уругвай, Парагвай и Венецуела).
Вчера, след първите два дни на протестите, алиансът от профсъюзи Фе Ен Ес Е А (FNSEA) и групата на младите фермери (Jeunes agriculteurs - JA) приветства "първа победа" след обявяването на дебат, последван от гласуване на 26 ноември в Националното събрание (долната камара на парламента) по този договор.
Днес президентът на Фе Ен Ес Е А Арно Русо обаче обяви нова стачка на членуващите в профсъюза следващия "вторник, сряда и четвъртък".
Алиансът Фе Ен Ес Е А и групата на младите фермери избягва организирането на блокади както през миналата година, предпочитайки символични действия, "за да не дразнят французите".
/СС/

Title Дом на културата „Борис Христов“ в Пловдив довечера ще свети в синьо по инициатива на Държавната агенция за закрила на детето:
Дом на културата „Борис Христов“ в Пловдив довечера ще свети в синьо по инициатива на Държавната агенция за закрила на детето(ДАЗД), съобщиха от пресцентъра на отдел "Култура" в община Пловдив.
Днес, 20 ноември, от 18:00 часа емблематични сгради и места в цялата страна ще светят в синьо и ще бъдат озвучени от специално създадено аудиопослание срещу насилието над и между деца. Инициативата е част от Националната кампания на Държавната агенция за закрила на детето „Бъди смел, бъди добър“ и отбелязва 35 години от приемането на Конвенцията на ООН за правата на детето.
В инициативата се включва и община Пловдив, предоставяйки фасадата на една от емблематичните сгради в града - Дом на културата „Борис Христов“. 
Основната цел е да се променят обществените нагласи и да се постигне нулева толерантност към всякакъв вид насилие над и между деца. В изпълнение на целите на кампанията са записани множество видеопослания от известни личности към деца за вредата от насилието, за негативните последствия от проявена агресия, за важността на добротата, за онлайн безопасността, за спорта и изкуството. В посланията се включват олимпийски, световни и европейски шампиони, сред които Ивет Горанова, Боряна Калейн, Кимия Ализаде, Станимира Петрова, Мико Кузманов и др.
Събития в цялата страна съпътстват кампанията на ДАЗД. Организират се спортни празници за децата във всички общини в страната. Обявен е детски конкурс за есе и фотография на тема: „Светът е по-добро място без насилие“. Емблематични сгради в цялата страна ще бъдат осветени с мотото на кампанията. Ще бъдат засадени и дръвчета с посланията на кампанията.
От началото на годината до 1 септември обажданията на Националната телефонна линия за деца 116 111 на ДАЗД са над 19 хиляди и триста. Над 1400 са подадените сигнали за дете в риск и близо 7500 са консултациите за психологическа подкрепа, в това число и на деца и на възрастни. Почти половината от подадените сигнали се отнасят до физическо насилие. Ръст от над 50 процента бележат сигналите за пренебрегване – през 2023 г. те достигат 217, докато през 2022 г. са били 138.
Кампанията „Бъди смел, бъди добър!“ е в изпълнение на плана за действие на Националната програма за превенция на насилието и злоупотребата с деца (2023 – 2026 г.)
/РБ/

Title Прокуратурата няма правомощия да извърши проверка по сигнала за имот на ул. „Врабча“ в столицата:
Прокуратурата няма правомощия да извърши проверка по сигнала за имот на ул. „Врабча“ в столицата. Това посочват от държавното обвинение и напомнят, че с последните промени в Конституцията са отнети функциите на държавното обвинение по общия надзор за законност.
Вчера от „Продължаваме промяната – Демократична България“ (ПП-ДБ) заявиха, че ще сезират изпълняващия функциите главен прокурор Борислав Сарафов във връзка със сградата, предоставена с решение на Министерския съвет на ДПС. 
От края на 2023 г. прокуратурата не разполага с правомощия, които да позволят извършване на пълна и всеобхватна проверка на всички факти и обстоятелства, свързани с процедурата и мотивите на решението на Министерския съвет. Съгласно последните промени в Конституцията, надзорът за законност като правомощие на прокуратурата обхваща единствено правилното приложение на материалния и процесуалния закон при решаване на въпросите по конкретно наказателно производство, посочват от държавното обвинение.
Оттам посочват още, че надзорът за законност на главния прокурор има за обект единствено дейността на прокурорите, като това негово правомощие се упражнява в рамките на прокуратурата и има за предмет дейността на органите, които са му йерархически подчинени и на които е административен ръководител. Тази дейност е относима към осъществяването на основните задачи на прокуратурата 
/ВД/

Title Прокуратура на Република България: С последните промени в Конституцията са отнети функциите на прокуратурата по общия надзор за законност и тя не разполага с правомощия да извърши проверка по сигнал на група народни представители за имот на ул. „Врабча“ в столицата:
С последните промени в Конституцията са отнети функциите на прокуратурата по общия надзор за законност и тя не разполага с правомощия да извърши проверка по сигнал на група народни представители за имот на ул. „Врабча“ в столицата
Във връзка с подаден на 19.11.2024 г. сигнал от група народни представители от коалиция „ПП-ДБ“ за извършване на проверка по реда  на надзора за законност на взето от Министерския съвет (МС) решение № 768 от 13.11.2024 г. за „даване на съгласие за учредяване на безвъзмездно право на ползване върху имот - частна държавна собственост, на политическа партия „Движение за права и свободи“ на ул. „Врабча“ 23, Прокуратурата на Република България (ПРБ) уточнява:
От края на 2023 г. прокуратурата не разполага с правомощия, които да позволят извършване на пълна и всеобхватна проверка на всички факти и обстоятелства, свързани с процедурата и мотивите на цитираното решение на Министерския съвет. Съгласно последните промени в Конституцията (обнародвани в бр. 106/22.12.2023 г.), надзорът за законност като правомощие на прокуратурата обхваща единствено правилното приложение на материалния и процесуалния закон при решаване на въпросите по конкретно наказателно производство. ПРБ напомня, че Законът за изменение и допълнение на Конституцията на Република България (КРБ) бе мотивиран с необходимостта от „фокусиране на прокуратурата само върху функциите в наказателния процес“ и „отпадане на общия надзор за законност по отношение на актове и действия на държавни органи“.   
Доколкото сигналът е адресиран до и.ф. главен прокурор, следва да се подчертае, че надзорът за законност на главния прокурор по чл. 126, ал. 2 от КРБ има за обект единствено дейността на прокурорите като това негово правомощие се упражнява в рамките на прокуратурата и има за предмет дейността на органите, които са му йерархически подчинени и на които е административен ръководител. Тази дейност е относима към осъществяването на основните задачи на прокуратурата по смисъла на чл. 127 от КРБ, т.е. само към онази дейност на прокурорите, чрез която се реализират пряко основните функции на прокуратурата като част от съдебната власт. Това следва и от решение № 13/26.07.2024 г. на Конституционния съд по к.д. № 1/2024 г. 
С оглед конституционните изменения от края на декември 2023 г. липсват нормативни основания адресат на сигнала на групата народни представители от коалиция „ПП-ДБ“ да е ПРБ и/или главният прокурор.
/ХЯ/

Title Битката е за служебен премиер - да решават и да отиваме на избори, каза Делян Пеевски по повод дебатите в парламента за председател:
This is a modal window.
Beginning of dialog window. Escape will cancel and close the window.
End of dialog window.
Битката вътре е за служебен премиер - хайде, да го решават и да отиваме на избори, каза лидерът на "ДПС - Ново начало" Делян Пеевски във връзка с дебатите в парламента около избора за председател на Народното събрание. Той определи случващото се в пленарната зала като нещастие, призова за избори и хората да изберат ясно управление.
Пеевски посочи, че не се притеснява кой ще бъде служебен премиер и вътрешен министър. Аз искам избори, защото трябва вече да има мисъл за хората, каза Пеевски и добави, че „ако изберат нас, ние ще поемем отговорност да управляваме“.
По думите му проведените парламентарни избори са „абсолютно легитимни“ и попита онези народни представители, които смятат обратното, защо са вътре в пленарната зала. „Виждаме вътре, че те не знаят какво правят. Призовавам хората на следващите избори да изберат ясен победител, който да поеме отговорност, хората да живеят добре и да се грижим за България“, допълни Делян Пеевски.
/РИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Сергей Барбарес: "Тези млади играчи заслужават всички поздравления":
Селекционерът на Босна и Херцеговина Сергей Барбарес, похвали футболистите си за представянето срещу Нидерландия (1:1) в мач от турнира Лига на нациите.
„Със сигурност последните няколко дни бяха трудни. Горд съм и съм доволен да работя с тези млади играчи. Те заслужават всички поздравления.
Амар беше готов за първия мач, но исках да запазя него и Един за този с Нидерландия и те направиха качествено представяне.
Тези шест мача бяха причината да приема да бъда треньор. В тези игри момчетата могат само да трупат опит. За съжаление този срещу Германия дойде в момент, когато те са най-добрият национален отбор в света.
Доволен съм от смелостта и всичко, което показахме тази вечер. Убеден съм, че тази точка ще означава много за предстоящите мачове“, заяви Барбарес пред сайтът УЕФА.
/БД/

Title Германският отбор подари фланелка на помощник треньора на Унгария Адам Салай с пожелание за бързо оздравяване:
Германският национален отбор подари фланелка за унгарския помощник треньор Адам Салай, който колабира по време на мача през уикенда в Нидерландия.
Треньорът на Германия Юлиан Нагелсман връчи фланелката с името на Салай върху нея заедно с думите "оздравявай бързо“ и подписана от всички германски национали на своя унгарски колега Марко Роси преди мача от Лигата на нациите във вторник.
36-годишният Салай колабира в първите минути на съботния мач от Лигата на нациите, който нидерландците спечелиха с 4:0. Той получи медицинска помощ на място, преди да бъде откаран в болница, откъдето беше изписан след няколко часа и се прибра вкъщи с отбора.
Причина за колапса му не е посочена. Салай не беше на "Пушкаш Арена" във вторник.
Салай преди това е играл под ръководството на Нагелсман в клуба от Бундеслигата Хофенхайм. Нагелсман каза в понеделник, че е имал кратък разговор с Адам.
"Той отговори, върви към възстановяване. Важно е да се изправи отново на крака", каза Нагелсман.
 
/МД/

Title Полицията в Сливен задържа мъж, шофирал с над два промила алкохол:
В Сливен е задържан 59-годишен мъж, шофирал с алкохол много над допустимото. Пробата на място с техническо средство е отчела над 2,00 промила, съобщи говорителят на Областната дирекция на МВР Първолета Мандинска.
Пияният шофьор е установен при полицейска проверка на 19 ноември в квартал „Стоян Заимов“ при ежедневния контрол за пътна безопасност. Водачът е задържан за 24 часа. По случая е образувано бързо производство. 
/ВД/

Title АПИ обяви обществена поръчка за изработване на технически проект за реконструкция на кръстовището на път II-44 Севлиево - Габрово при отклонението за с. Враниловци:
Агенция „Пътна инфраструктура“ обяви обществена поръчка за избор на изпълнител за изработването на технически проект за основен ремонт и частична реконструкция с подробен устройствен план (ПУП) на кръстовището при 20-и км на път II-44 Севлиево - Габрово при отклонението за третокласния път III-4402 Севлиево - Враниловци. Офертите се подават до 19 декември. Прогнозната стойност на поръчката е 80 000 лв. без ДДС и средствата са от бюджета на АПИ. Срокът за изработването на проекта е 60 календарни дни.
Готовият технически проект ще определи конкретните строително-монтажни дейности, които е необходимо да се изпълнят, прогнозната стойност и срокът им за изпълнение. Предвижда се актуализация на постоянната организация на движение при кръстовището с изпълнението на допълнителна лента за ляв завой. Това ще подобри транспортно-експлоатационните характеристики на второкласния път, както и безопасността на пътуването. Изграждането на допълнителна лента ще доведе до промяна на габарита на участъка, което ще наложи уширяване на платното за движение, а това налага и провеждането на отчуждителни процедури за теренното осигуряване на обекта.
До момента АПИ е предприела редица действия за подобряване на организацията на движение и повишаване на безопасността при кръстовището на път II-44 Севлиево – Габрово с третокласния път III-4402 Севлиево – Враниловци. Допълнена е вертикалната пътна сигнализация, положена е червена надлъжна пътна маркировка в оста на път II-44 и бяла от двете ѝ страни, както и  монтиране на гъвкави ограничители в участъка между двете кръстовища за с. Враниловци.
 
/ХЯ/

Title Творческо-образователно занятие „Колело на знанието“ бе организирано в Българско неделно училище „Васил Левски“ в Катерини:
Ученици от Българско неделно училище „Васил Левски“ в Катерини, Гърция, взеха участие в творческо-образователно занятие „Колело на знанието“. Това споделят от преподавателския екип на образователното средище чрез публикация в училищната Фейсбук страница.
В първата част от заниманието възпитаниците на училище „Васил Левски“ имаха възможност сами да изработят колело с въпроси и факти, свързани с българската история, култура и традиции.
По време на същинската част от играта, децата и младежите се редуваха да завъртат колелото и да отговарят на въпросите от различните сектори, преговаряйки по този начин познанията си, свързани с България.
„Чрез подобни игри учениците подобряват концентрацията си, развиват критичното си мислене и се чувстват свързани с българските корени, дори когато са далеч от България. Играейки, те научават много нови знания за будителите и значението на българския дух“, разказват учителите и допълват: „Вярваме, че ученето е най-ефективно, когато е вдъхновяващо и увлекателно“.
Както БТА писа, Българското неделно училище „Васил Левски“ в гръцкия град Катерини отвори врати на 24 септември 2022 г. и е част от Културната асоциация за гръцко-българско приятелство и сътрудничество „Васил Левски“, която е базирана в Йерапетра.
Училище „Васил Левски“ предлага обучение както на деца на български граждани, така и на ученици, които нямат български произход, но имат желание да изучават български език, култура и традиции.
/ИКВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Жертвите на противопехотни мини по света са нараснали през изминалата година, според нов доклад:
Миналата година в света са регистрирани най-малко 5700 жертви (убити и ранени) на противопехотни мини и на други останали след военни конфликти експлозиви. Това е увеличение с 1000 жертви спрямо предходната година, съобщи международната коалиция, която настоява за премахването на тези оръжия, цитирана от ДПА.
През 2023 г. най-малко 1983 души са били убити от противопехотни мини, а много други са получили тежки наранявания, съобщават Международната кампания за забрана на противопехотните мини и сродната ѝ Коалиция за борба срещу касетъчните боеприпаси.
В техен доклада се отбелязва, че не всички смъртни случаи и наранявания, свързани с противопехотни мини, са документирани, което предполага, че действителните цифри може да са по-високи.
Противопехотни мини се поставят, за да спрат напредването на вражеските сили, и се взривяват при контакт. Често те могат да останат незабелязани в земята в продължение на десетилетия. 84% от всички жертви през изминалата година са деца и други цивилни, които са ги настъпили случайно.
Съобщава се, че военният режим в Мианма разполага противопехотни мини в безпрецедентни количества. Русия, Иран и Северна Корея също са обвинявани в поставяне на нови мини, което отговаря на тенденциите, наблюдавани през предходните години.
Тези държави не са подписали Договора от Отава - международното споразумение, което забранява използването, складирането, производството и трансфера на противопехотни мини. Общо 164 държави са страни по него, но не и големите сили, включително САЩ, Израел и Русия.
Недържавни организации, включително въоръжени групировки, също използват противопехотни мини в конфликтни зони като ивицата Газа, Колумбия, Индия, Мианма и части от африканския регион Сахел. 
В доклада се посочва също, че противопехотните мини продължават да се произвеждат или закупуват в 12 държави, включително Китай, Куба, Сингапур и Виетнам.
Международна кампания за забрана на противопехотните мини е глобална мрежа от над 1000 неправителствени организации, които се борят за пълното премахване на това оръжие, припомня ДПА.
/ГГ/

Title Премиерът Главчев: Правителството е единствената институция, която продължава да работи:
Правителството е единствената институция, която продължава да работи и си върши работата. Това заяви министър-председателят Димитър Главчев в началото на днешното правителствено заседание. Премиерът беше категоричен, че служебният кабинет съществува, защото все още няма съставен редовен. Министър-председателят отбеляза, че политическите атаки срещу дейността на Министерския съвет са дело на тези, които не са си свършили работата. „Може би някой иска с непрекъснати политически атаки да спрем да работим и да настъпи тотален хаос в държавата. Това навежда мисълта за хибридни атаки“, коментира Димитър Главчев. „Най-естественото нещо, за което са гласували хората на изборите, е да се състави редовно правителство. Надявам се, че това ще се случи. Дотогава ние продължаваме да работим“, подчерта Димитър Главчев. 
Премиерът съобщи още, че в петък в Будапеща предстои среща на министрите на вътрешните работи на България, Австрия,  Румъния и Унгария,  организирана от Унгарското председателство на Съвета на ЕС. На нея ще бъдат обсъдени миграционната ситуация в региона, приноса на страните към сигурността на  Шенген и възможните следващи стъпки за отпадане на контрола по вътрешните сухопътни граници на България и Румъния. „Това е поредна крачка за признаване на приноса, който България има към охраната на външните граници на ЕС“, отбеляза премиерът и припомни, че с 70% е намалял миграционния натиск в сравнение с миналата година вследствие на всички мерки, които държавата е предприела.

/ХЯ/

Title Поредна „твориланска среща“ събра децата от програмата за приложни изкуства „Творилницата“ в Сиатъл:
Поредна „твориланска среща“ събра децата от програмата за приложни изкуства „Творилницата“ в Сиатъл, САЩ, на 16 ноември. Това става ясно от публикация на ръководителката на програмата Мария Апостолова във Фейсбук групата „Творилница на колела“.
„Дали ще дойде пиленцето, няма ли… в този толкова шарен птичи град? Ново Кратунков – построен от група твориланци – сръчни бояджии, изкусни рисувачи и предприемчиви възеловръзвачи“, гласи публикация, към която са споделени и снимки от творческото занимание.
„На три ката клас плете и през класна стая прелита току наша твориланска милост с обектив заплита. Благодарим на г-жа Даниела Найберг за снимките“, посочва още Мария Апостолова за изминалото събитие.
От Българския център за култура и наследство в Сиатъл също съобщиха за „твориланска среща“, споделяйки снимки и посочвайки, че Мария Апостолова е и дизайнер на постера за коледния концерт на българската общност в Сиатъл под надслов „Нарисувай ми песен“, който ще се състои на 14 декември.
Както БТА писа, „Творилницата“, която съществува и като програма при Български център за култура и наследство в Сиатъл от 2012 г., учи децата да изработват сурвачки, мартенички и други предмети от хартия, плат, конци и вълна. Работи в сътрудничество с танцувалните програми на Центъра при изработването на реквизит за сценични изяви, а самите занимания обикновено следват детската танцова група „Медена питка”.
Във Фейсбук групата „Творилница на колела” е посочено също, че това е „пътуващо ателие за небивалици, които оживяват, почерпили вдъхновение от палитрата на сезоните, традиционните празници и природни стихии. В основата на твориланската среща са взаимовръзката, запознаването и работата с естествени материали и рециклирането на битови такива. „Каним” си приказни герои и шевици от книгите, но най-вече разчитаме на собственото си умнотворение и сръчноделие. Родители помагат на деца, големи деца на малки... За някои твориланци (двегодишните например) е достатъчно пипането на вълна за първи път и разгонването на ах-тези-кълбета”.
С видеа от последната „твориланска среща“ може да се запознаете тук:


/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title „Есенен карнавал на приказките” се състоя в училище „Васил Левски“ в Хага, Нидерландия:
С „Есенен карнавал на приказките” започна първото занятие след есенната ваканция в Българското училище „Васил Левски“ в Хага, Нидерландия.
Децата от предучилищната група се забавляваха изключително, като гледаха любими приказки, обсъждаха техните герои и приключения, танцуваха във весела детска дискотека и се почерпиха в приятна и празнична атмосфера, съобщиха от просветното средище във Фейсбук страницата си.
„Вярваме, че такива моменти насърчават децата да обичат книгите, приказките и училището“, отбелязаха от учебното заведение.
Екипът на училището благодари на всички родители за подкрепата. 
„Вашите усмихнати деца ни показаха колко вълшебен може да бъде денят, когато добавим щипка фантазия и много сърце“, заявиха от училището.
Българското училище „Васил Левски” в Хага е една от дейностите на Културно-информационния център „Другата България”, която има за цел да подпомага безпроблемното пребиваване на българските граждани в Нидерландия и да обедини българската общност. 
Организацията има подкрепата на Община Хага, на квартал Лаaк, в който се намира Българско училище „Васил Левски”, и на Посолството на България в Хага, става ясно от информация, поместена в сайта на просветното средище.
/ИКВ/

Title След САЩ и Гърция затвори за граждани посолството си в Киев:
Гръцкото посолство в украинската столица Киев обяви, че днес ще бъде затворено от съображения за сигурност, предаде „Катимерини“.
Тази сутрин същото решение беше обявено и от посолството на САЩ в Украйна. Като причина беше посочено, че съществуват информации за потенциална значима въздушна атака днес. Това става ден след като Украйна използва американски ракети ATACMS срещу цели на територията на Русия.
В цитираното изявление на гръцката дипломатическа мисия в Киев се казва, че „Посолството на Гърция по съображения за сигурност ще остане затворено днес за граждани. Молим да избягвате придвижвания и да останете на безопасно място“.
Според сведенията персоналът на гръцкото посолство, както и посланикът Александрос Димитракопулос, ще остане в сградата, която разполага с убежище. Работата на посолството ще продължи, но няма да бъде възможно обслужването на граждани.
/С-АМ/

Title Хранително-вкусовата промишленост е сред най-важните стратегически сектори на българската икономика, каза зам.-министър Давид Сукалински:
Денят на хранително-вкусовата промишленост в България, съпроводен от 21-вата национална научно-практическа конференция с международно участие на тема "Хранителната индустрия в България - настояще и бъдеще", се отбелязва днес в столичния "Парк хотел Москва" под патронажа на министъра на земеделието и храните. Организатор на събитието е Съюзът по хранителна промишленост (СХП).
Един от основните приоритети на Министерството на земеделието и храните (МЗХ) в провежданите от него политики е насочен към стимулиране на инвестициите в материално-техническата производствена база на предприятията с цел модернизация и конкурентоспособност, прочете от приветствието на ресорния министър Георги Тахов неговият заместник Деян Стратев.
Той припомни, че в областта на хранително-вкусовата промишленост оперират около 6000 предприятия, осигуряващи заетост на близо 90 000 души. Според министър Тахов, предизвикателствата, свързани с продоволствената сигурност, изискват не само иновации за увеличаване на добивите, но и промени в земеделските системи за насърчаване на устойчиво производство на храни. В тази връзка през втората половина на 2025 г. ще започне подпомагане за модернизация и преработка на земеделски стопанства по четири интервенции от Стратегическия план за развитие на земеделието и селските райони за периода 2023-2027 г. на стойност 860 млн. лева. Важни са и мерките, които се прилагат за подобряване на качеството и безопасността на предлаганите на пазара храни, подчерта в приветствието си аграрният министър, заявявайки, че МЗХ насърчава утвърждаването на качествени стандарти в тази област.
По думите на министър Тахов, въпреки засилената конкуренция на европейския пазар, вътрешното потребление на млечни продукти в България продължава да се задоволява основно от местното производство. При традиционни продукти като кисело мляко, бяло саламурено сирене и кашкавал делът на българското производство в общото потребление е около 90 процента. Около 98 процента е и делът на българската продукция в потреблението на хляб в страната.
Хранителната индустрия е с водещи позиции в световната икономика и точно затова тематичният обхват на днешната конференция е особено актуален, посочи Тахов.
Трудът на ангажираните в този сектор, включително хилядите инженери, технолози и предприемачи, е в основата на неговото устойчиво развитие, каза служебният заместник-министър на икономиката и индустрията Давид Сукалински, припомняйки, че хранително-вкусовата промишленост е сред най-важните стратегически сектори на българската икономика. Тя е най-големият работодател в производството в България, осигурява голям дял от БВП на страната и играе ключова роля за устойчивото развитие, здравето и качеството на живот на населението.
Важно място в развитието на сектора заемат технологиите от най-нова генерация, които оптимизират производството, правят го по-здравословно и екологично, помагат за пазарната реализация, отбеляза Сукалински. 
Кремена Деделянова, председател на Федерацията на научно-техническите съюзи, също подчерта значението на хранително-вкусовия отрасъл, който освен храната на трапезата ни, осигурява и една четвърт от БВП на страната.
По време на събитието бяха връчени и наградите от националния конкурс на СХП "Хранително-вкусовата промишленост - нови продукти и технологии 2024 година".
/ВЙ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С шествие таксиметрови шофьори от Кърджали се включиха в националния протест на бранша:
С шествие по булеварди и улици на Кърджали таксиметрови шофьори се присъединиха към националния протест на таксиметровия бранш заради поскъпването на задължителната застраховка „Гражданска отговорност“.
Колоната тръгна от стадион "Арена Арда" и премина по бул. “Беломорски“ през автогарата, покрай Районното управление, за да се отправи към най-големия квартал в града – кв. “Възрожденци“. По бул. “Хр. Ботев“ ще достигне до известния в града като новия мост, от който отново ще се върне в центъра. 
Не мисля, че е редно да се вдигат на определен бранш така разходите. По-добре е да се създаде „бонус-малус“ система, която е индивидуална за всеки, според това кой колко нарушения има, коментира таксиметровият шофьор Стефан Чилингиров. Според него не е справедливо застраховката да е еднаква за хора с нарушения и за такива като него, които нямат нарушени през последните пет години.
По думите на таксиметровите шофьори увеличението е в пъти. От 240 лв., към днешна дата, застраховката „Гражданска отговорност“ за техните автомобили вече е от 650 лв. – най-евтината, до 3700 лв. и нагоре. 
Протестиращите коментираха също, че застраховката е увеличена само за такситата и сумите надхвърлят дори застраховката на камионите с опасен товар. Според таксиметровите шофьори не са верни посочените мотиви за увеличението, а именно, че с участието на таксиметрови коли стават най-много пътнотранспортни произшествия и най-много застрахователни премии се изплащат по такива катастрофи.
Таксиметровите шофьори казаха и, че повишената застраховка „Гражданска отговорност“ ще повлияе на крайния потребител на тяхната услуга.
 
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title С тържествен концерт-спектакъл АМТИИ ще отбележи 60 години от основаването си:
Повече от 200 изпълнители ще излязат на сцената в двучасовия концерт-спектакъл  под надслов „Традиция и съвременност в сърцето на Пловдив“, посветен на 60 години от основаването на Академията за музикално, танцово и изобразително изкуство (АМТИИ) „Проф. Асен Диамандиев“ - Пловдив, съобщиха от висшето учено заведение. 
Спектакълът ще бъде открит със знаковата композиция „Ние сме“, включваща музика от популярни класически, поп и джаз композитори под аранжимента на доц. Жан Пехливанов, ректор на АМТИИ и магията на Щатния танцов състав на висшето училище. Академичният народен хор, певците Петър Салчев, Керана и тенорът Ивайло Михайлов са само част от изпълнителите в завладяващото начало на концерта, изграден в  тематично и жанрово разнообразие. Пианистите Георги Славчев и Иван Дончев, китарен ансамбъл „Академика“, поп и джаз формация от преподаватели и студенти, представители на оперната школа на АМТИИ, балетисти, модно ревю на дизайнери на дрехи, гостите от хор „Детска китка“ и още много други артисти допълват творческата палитра, която ще рисува цвета, емоцията и ритъма на Академията в празничната вечер.
На голям екран ще оживеят поздравления от знакови възпитаници на висшето училище. Внимание ще бъде отделено на творците, допринесли за развитието на Академията през годините. Визуални сюжети от залите, ателиетата, репетиционните и студията ще пулсират с духа на академичното ежедневие. Финалът на събитието по традиция е поверен на Академичния народен оркестър и Академичния народен хор съвместно с ансамбъл „Тракия“ и щатния танцов състав на Академията. 
Очаква се много бивши преподаватели и възпитаници, творци, личности от музикалната сцена и ръководители на институции от културата и изкуствата да почетат с присъствието си концерта, посветен на основаната през 1964 г. Академия за музикално, танцово и изобразително изкуство. Историята на висшето училище започва  като филиал на тогавашната Българска държавна консерватория. В основата на идеята е именитият музикант професор Асен Диамандиев. През 1972 г. филиалът се преобразува в самостоятелен Висш музикално-педагогически институт, а през 1995 година - в Академия за музикално и танцово изкуство. Скоро след това започва обучение и по специалности от областта на изобразителните изкуства, което напълно оформя сегашния облик на институцията като Академия по изкуствата -  едно от четирите висши училища по изкуствата в България и единственото извън столицата.
Днес АМТИИ обучава студенти в три факултета – „Музикална педагогика“ „Музикален фолклор и хореография“, и „Изобразителни изкуства“, а издаваните дипломи се признават навсякъде по света. Сътрудничеството с висши училища и авторитетни български и чуждестранни институции прави АМТИИ притегателен център за артистичните млади хора и дава много възможности за всестранни изяви и успешна професионална реализация на всички студенти. 
Тържественият концерт-спектакъл „Традиция и съвременност в сърцето на Пловдив“, посветен на 60 години от основаването на АМТИИ „Проф. Асен Диамандиев“ - Пловдив, е в петък, 29 ноември, от 19 часа на сцената на Драматичен театър-Пловдив. Входът е с покани. 
/РБ/

Title КЗК се самосезира заради съмнения за картелно споразумение за увеличението на цената на застраховка "Гражданска отговорност" за таксиметровите водачи:
Комисията за защита на конкуренцията (КЗК) се самосезира във връзка със съмнения за картелно споразумение за увеличението на цената на застраховка "Гражданска отговорност" за таксиметровите водачи. Това съобщиха от Комисията. 
Във връзка с редица медийни изявления от различни заинтересовани лица относно твърдението за координирано увеличение на застрахователната премия на задължителната застраховка "Гражданска отговорност" на автомобилистите и по-конкретно на таксиметровите водачи, КЗК информира, че извършва постоянен мониторинг и същевременно проучва в детайли всички публично достъпни факти и обстоятелства, свързани с проблемите в този сектор през последните седмици.

От Комисията допълват, че още преди официалното постъпване на 19 ноември на сигнал от Сдружението с нестопанска цел "Съюз такси", както и на сигнал от тази сутрин от Асоциацията на таксиметровите водачи - Пловдив, КЗК вече е извършила мащабно предварително проучване, което налага Комисията да се самосезира незабавно относно наличието на евентуално антиконкурентно поведение на участници в застрахователния сектор, което има за цел или резултат предотвратяване, ограничаване или нарушаване на конкуренцията на пазара. Решението за образуване на производство ще бъде разгледано на закрито заседание на Комисията на 21 ноември 2024 г. и ще бъде публикувано на сайта на КЗК. 
Комисията ще извърши проучване на причините за повишаването на цените на застраховката "Гражданска отговорност". Наред с традиционния инструментариум за провеждане на проучването, КЗК възнамерява да използва и информация, събрана в резултат на проведени срещи с участниците на съответния пазар, регулаторните органи в сектора, както и експерти в областта, отбелязват от Комисията.
БТА припомня, че днес таксиметровите водачи в София организираха протестно шествие. Председателят на Националния таксиметров синдикат Красимир Цветков посочи за БТА, че шествието преминава през сградите на Комисията за защита на потребителите, Министерството на транспорта и съобщенията, Асоциацията на застрахователите, Комисията за защита на конкуренцията, Прокуратурата, Народното събрание и Министерския съвет и завършва пред сградата на Комисията за финансов надзор.
В интервю за БТА преди ден Николай Станчев, председател на Управителния съвет на Асоциацията на българските застрахователи (АБЗ), обясни, че цените на застраховката "Гражданска отговорност" се формират на база честота на възникване на щетите и средния им размер, като при таксиметровите автомобили размерът на средната щета е съпоставим със средния за всички застраховани автомобили в страната, но честотата на възникване на щети при тях е 20 пъти по-висока и това налага премията по "Гражданска отговорност" за тях да е по-висока.
/ВЙ/

Title Украинската армия не смята, че севернокорейските военнослужещи в руската Курска област са заплаха:
Украинската армия не смята, че силите на Северна Корея, разположени в руската Курска област, представляват значителна заплаха, каза командирът на украинските ВВС генерал Игор Скибюк, цитиран от Укринформ.
Според Скибюк разполагането на военни от Северна Корея показва, че в руската армия е настъпила криза. 
"Мисля, че (руснаците) е трябвало да се съгласят на това при тежки условия, вероятно са направили отстъпки, предложили са премии, открито са се унижили. Бойният капацитет на тези звена е под въпрос предвид спецификите на Северна Корея", заяви генералът. 
Той изрази скептицизъм по отношение на размера и организацията на севернокорейските сили, разположени в Курска област, и заяви, че се съмнява те да представляват реална заплаха за украинската армия. 
"Според изчисленията ни има повече от 10 000 севернокорейски войници. Украинските въоръжени сили елиминират повече от 1000 (вражески военнослужещи) на ден. Това означава, че севернокорейският контингент е "ресурс за елиминиране" за десет дни. Чувстваме се доста уверено в Курска област. Когато започнат операциите с тези военнослужещи и приложим контрамерките си, ще направим реална оценка. Но засега не очаквам нищо опасно от тях", каза Скибюк.
По-рано украинският президент Володимир Зеленски беше казал, че 11 000 севернокорейски войници са разположени в Курска област, участвали са в сражения и са претърпели загуби.
/ГГ/

Title Бивш световен рекордьор по плуване обяви край на кариерата си:
Бившият световен рекордьор и олимпийски медалист по плуване Антон Чупков от Русия реши да прекрати професионалната си кариера, съобщи той пред ТАСС.
"Решението е свързано само с моето лично желание, нищо повече. Всъщност имам много неща като планове, но без професионалния спорт. Готов съм да бъда полезен и за развитието на спорта, ако се наложи", коментира той.
27-годишният Чупков е бронзов медалист от Олимпиадата в Рио 2016 на 200 метра бруст. Освен това има два златни и два бронзови медала от Световни първенства, два златни, два сребърни и един бронзов от Европейски шампионати.
През 2019 година руснакът спечели световната титла на 200 метра бруст със световен рекорд.
/ИК/

Title Състоя се състезание по карате под надслов „Купа на Босилеград 2024“:
На 17 ноември 2024 г. в спортната зала на Основно училище „Георги Димитров“ в Босилеград се състоя състезание по карате под надслов „Купа на Босилеград 2024“, организирано от секцията по карате към Спортния съюз на Община Босилеград.
Състезанието събра участници от четири клуба, като общо 30 състезатели се състезаваха в 80 различни прояви. Възможността за участие бе отворена за всички възрастови категории, което позволи на спортистите да демонстрират своите умения и напредък.
Каратистите от Босилеград се откроиха със своите постижения в дисциплините „Кихон“, „Кумите“ и „Ката“. Босилеградският клуб завоюва медали както в екипните, така и в индивидуалните категории.
Организацията на състезанието бе подкрепена от Община Босилеград и Спортния съюз към нея.
/ИКВ/

Title Камара на автомобилните превозвачи в България/Незаинтересованост или некомпетентност - защо България мълчи за Шенген:
Румънският премиер Марчел Чолаку съобщи в телевизионно интервю, че Румъния ще се присъедини към Шенген по суша от януари 2025 г. Решението за това ще бъде взето в петък (22 ноември) в Будапеща. За този ден е предвидена среща на австрийския министър на вътрешните работи Герхард Кернер с министрите на вътрешните работи на Румъния и България. Инициатор за тези разговори е унгарското ротационно председателство на Съвета на ЕС.
Докато държавната позиция на северната ни съседка изглежда категорична, българската държава мълчи и сякаш чака друг да вземе решения и да предприеме действия вместо нея. „Ние имаме договорен календар“, заяви румънския премиер и обеща на румънските граждани, който ще се приберат в страната за празниците, че пътуването им след Нова година ще е много по-лесно. 
Коментари от българска страна няма, само надежди, че сделката за Шенген е пакетна и България и Румъния вървят заедно. Камара на автомобилните превозвачи в България остро възразява срещу липсата на позиция и коментар. През последните месеци Румъния направи проучвания и анализи, представи данни и убеди публиката в огромното значение на пълноправното членство в Шенген не само за националната икономика, но и за европейските вериги на доставки и свободния преход на пътници. Настояваме за активна държавна позиция и адекватни действия, за да можем в петък да се поздравим не само с добра, а и със стратегически важна новина за пълноправното ни приемане в Шенген.
/ХЯ/

Title Музейна колекция „Фотография и кино в Смолян“ се открива в читалище „Христо Ботев – 1871“:
Музейна колекция „Фотография и кино в Смолян“ се открива на 22 ноември в областния град, съобщиха за БТА от  читалище „Христо Ботев – 1871“. Фотоапарати и кинокамери от времето на черно-бялата фотография, снимки от Родопите от началото на 20-и век до днес, игрални и документални филми, илюстриращи развитието на Смолян през последните шест десетилетия са представени в музейната сбирка.
Колекцията е разположена в читалището, тъй като в него преди 64 г. се заражда кинолюбителското движение, заяви пред БТА Сашо Сарандалиев, фотограф и инициатор за създаване на музея.  Част от експонатите са свързани с дейността на киноклуб „Орфей“ към читалище „Христо Ботев – 1871“. Проследява се цялата история на фотографията и на киното в Смолян, допълва Сарандалиев. Наред с архивните камери, в музея са показани и наградите, с които е отличен киноклуб „Орфей“. В архива на клуба са запазени над 120 филма, сред тях са кадри от Роженския събор от 1961. Лентите връщат и  моменти от посещения на делегации и видни личности в Смолян.
Експозицията разкрива развитието на фотографията в Смолян  от началото на 20-и век до наши дни, представяйки фотографите братя Савови, Белковски,  Димитър Радичев, Данчо Данчев, Васил Френкев, Сашо Сарандалиев и др. Включени са и  албуми на изтъкнати фотографи от Родопите.
Плановете на фотографската общност в Смолян са да се възстанови дейността на киноклуб „Орфей“, който има много успехи в страната и чужбина през годините, заяви Сашо Сарандалиев.  Според него е наложително да се осигурят средства за дигитализиране на  лентите с филмите на киноклуба, които са част от паметта на Смолян.
/РБ/

Title Таксиметровите шофьори в Ловеч излязоха на протест:
Таксиметровите шофьори от четирите фирми в Ловеч излязоха на протест. Те преминаваха през града в колона и с надути клаксони в продължение на час. Недоволството на таксиметровите водачи е породено от поскъпването на задължителната застраховка „Гражданска отговорност“. 
„Тройно по-скъпи са застраховките. Това ще доведе до увеличение на цените за клиентите“, каза Стоян Колев, който до момента е плащал 260 лева за застраховка, а сега ще му струва над 700.
Протестиращите посочиха, че недоволството е насочено към цялата държава. В Ловеч тарифата на таксиметровите услуги е фиксирана, независимо от изминалото разстояние. Водачите на таксита обаче са заканиха, че ако не им намалят цените на застраховките, ще взимат от клиентите толкова, колкото покаже апаратът.
„Това увеличение на застраховката „Гражданска отговорност“ е напълно нереално. Какви са тези 300 процента повишение. Ние сме били повече на пътя от останалите. А транспортните, куриерските фирми – те изминават повече километри от нас. В цяла Европа няма толкова скъпи застраховки. Ако вдигнем цените и клиентите спрат да се возят, ще останем без работа“, посочи Румен Райков.
Ако не се изпълнят исканията им, таксиметровите шофьори обявиха, че ще затворят улици и главни пътища.
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Днес сградата на Община Смолян ще бъде осветена в синьо за кампания срещу насилието над деца:
Днес, 20 ноември, от 18:00 часа сградата на Община Смолян и емблематични сгради и места в цялата страна ще светят в синьо и ще бъдат озвучени от специално създадено аудиопослание срещу насилието над и между деца. Инициативата е част от Националната кампания на Държавната агенция за закрила на детето „Бъди смел, бъди добър“ и отбелязва и 35 години от приемането на Конвенцията на ООН за правата на детето.
Осветяването и озвучаването на сгради и емблематични места от Държавната агенция за закрила на детето е поредното събитие от Националната кампания на ДАЗД срещу насилието над и между деца „Бъди смел, бъди добър“, което ще се проведе в цялата страна.
Целта е чрез звук и светлина още веднъж да насочим вниманието на цялото общество към необходимостта от нулева толерантност към насилието над и между деца, както и да отбележим 35 години от приемането на Конвенцията на ООН за правата на детето, посочват от Държавната агенция за закрила на детето.
Очакваме Ви днес, 20 ноември от 18:00 часа, пред сградата на Община Смолян, за да кажем всички заедно „Бъди смел, бъди добър“.
/МТК/

Title „Роми и дезинформация“ ще е тема на журналистическа работилница на 21 ноември:
„Роми и дезинформация“ ще е тема на журналистическа работилница. Събитието ще се състои на 21 ноември в пространството „Сохо“, съобщават от Асоциацията на европейските журналисти в България (АЕЖ-България).
Ще бъде представено проучване на дезинформационните наративи, разпространявани в ромската общност. То е изготвено от Мина Киркова, журналистка от Factcheck.bg, и Михаил Мишев, журналист на свободна практика. Свои изследвания ще представят Деян Николов и Теодора Крумова от Центъра за междуетнически диалог и толерантност „Амалипе“. Модератор на срещата ще бъде Мария Черешева, журналистка и председателка на АЕЖ-България.
Сред въпросите, които ще бъдат поставени на работилницата, са как достъпът до точна и проверена информация влияе на социалното приобщаване и благосъстоянието, може ли да бъде причина за маргинализация и как фалшивите, подвеждащи и изфабрикувани новини се разпространяват по различен начин в различните общности.
Събитието е съвместна инициатива по проект „From Words to Stories“, в който АЕЖ-България си партнира с фондация Glas, фондация „Билитис“, сдружение „Проевропейска мрежа“ и кампанията „Отвъд видимото“ по програмата #ЕQUIROM (Equality and Freedom from Discrimination for Roma), реализирани с финансовата подкрепа на Европейския съюз и Съвета на Европа.
/ ГН
/РБ/

Title Монографията „Книга за Босилеград – записки от миналото време“ предизвика реакции от страна на босилеградската общност:
Реакции от страна на босилеградската общност предизвика монографията „Книга за Босилеград – записки от миналото време“ на Иван Митич, която беше представена в края на миналата седмица в тържествената зала на Културния център в Босилеград.
Директорката на медията НРТВ в Босилеград Александра Димитрова и учителките Милена Миленова и Дешка Георгиева определиха като „манипулативно“ и „несъответстващо на историческите факти“ твърдение от книгата, че на територията на Босилеград не живеят етнически българи, а шопи като отделен народ.
„Оказаната подкрепа от страна на Националния съвет на българското малцинство за издание, което изкривява историята и идентичността на региона, е в разрез с мисията на съвета за защита на културното наследство на българското малцинство” - коментира пред БТА преседателят на Културно-информационния център „Босилеград” Иван Николов.
Александра Димитрова призова Народната библиотека „Христо Ботев“ в Босилеград - като организатор на представянето, да спре разпространението на тиражите.
„Скандалът с представянето на споменатата книга за пореден път поставя сериозни въпроси относно отговорността на институциите и ролята им в опазването на културната идентичност на българското малцинство в Сърбия”, каза в заключение Иван Николов от КИЦ - Босилеград.
Самият автор Иван Митич заяви по време на представянето на книгата си, че всеки е свободен да изрази мнението си. 
/ЙК/

Title Серина Уилямс за Надал: "Твоето наследство ще живее вечно":
Бившата номер 1 в тениса при жените Серина Уилямс каза, че е било чест за нея да стане свидетел на кариерата на Рафа Надал и че той ще остави "трайно наследство" в тениса.
Надал изигра последния мач в кариерата си снощи при поражението от нидерландеца Ботик ван де Зандсхулп с 4:6, 4:6 за Купа "Дейвис".
Испанецът, който спечели 22 титли от Големия шлем в кариерата си, продължила повече от две десетилетия, обяви оттеглянето си миналия месец и беше изненадващ избор за първия мач на Испания на сингъл в четвъртфинала за Купа Дейвис срещу Нидерландия. Испания загуби с 1:2 и напусна отборния турнир в Малага.
"Поздравления за кариера, за която повечето няма да посмеят да мечтаят“, каза Уилямс в Инстаграм.
"Чувствам се толкова щастлива, че успях да играя, когато ти играеше и беше страхотен. Ти ме вдъхнови да бъда по-добра, да играя по-силно, да се боря, никога да не се отказвам и да печеля повече. Без извинения, просто играй спорта. Твоето наследство никога няма да умре. Да живее Рафа", каза още Уилямс.
/МД/

Title Общинските съветници в Перник приеха корекция в капиталовите разходи за тази година:
Общинските съветници в Перник приеха да се направи корекция в поименния списък на капиталовите разходи на Общината за тази година. Това се случи на извънредно заседание на Общинския съвет, а точката за корекцията бе единствена за разглеждане в дневния ред.
Всяка година Община Перник, а и не само, прехвърлят т.нар. преходни остатъци. Това са суми, които са предоставени на общините от републиканския бюджет за ремонт или изграждане на конкретни обекти, посочи председателят на Общинския съвет Денислав Захариев. Нормално е в една календарна година, заради тежките процедури по Закона за обществените поръчки, да не успяваме да реализираме тези обекти и парите за тях винаги биват прехвърляни за следващата година, коментира той. 
Захариев поясни, че Община Перник е получила писмо от Министерство на финансите, в което е указано, че остатъчните средства трябва да бъдат разходвани до края на календарната година. В противен случай същите предстои да се възстановят в държавния бюджет. 
С освободения финансов ресурс от 2 225 822 лв. ще бъде разплатен кредит, взет за строителство и капиталови разходи, стана известно на заседанието. 
Единственият спасителен ход, който имахме със средствата, предвидени за тези обекти, бе да ги отнемем от тях и да платим един от кредитите, които имаме за целеви разходи. В случая избрахме кредита, чрез който построихме новата учебна сграда с басейн и топла връзка към Основно училище „Св. Иван Рилски“ и Природоматематическа гимназия „Христо Смирненски“, каза още председателят на Общинския съвет. 
Той допълни, че за обектите, които не се изпълнени до настоящия момент, най-вероятно ще трябва да бъде изтеглен нов кредит, с който същите да бъдат довършени.
 
/БИ/

Title Убита кошута е намерена край село Осеновец, община Венец:
Убита от бракониери кошута е намерена в нива в землището на село Осеновец, община Венец, съобщиха от пресцентъра на Областната дирекция на МВР в Шумен. 
Сигналът до полицията за намерената мъртва кошута без бутове, плешки и рибици е подаден от лесничей в държавно ловно стопанство вчера сутринта. Според него бракониерите са убили кошутата в рамките на периода от 18 ноември до 8:00 часа на следващия ден, уточняват от пресцентъра на полицията в Шумен. 
Извършен е оглед. Образувано е досъдебно производство за отстрел на дивеч без надлежно разрешително, допълват от пресцентъра на Областната дирекция на МВР. 
Полицаи задържаха двама мъже, докато разфасоват благороден елен в землището на шуменското село Градище на 9 септември. Убит благороден елен бе открит край село Градище и в края на юли. 
/ЛРМ/

Title Повече от 200 таксиметрови шофьори участваха в протест във Велико Търново срещу увеличението на застраховката "Гражданска отговорност":
Повече от 200 таксиметрови шофьори участваха в мирно протестно шествие във Велико Търново срещу увеличението на застраховката "Гражданска отговорност".
Увеличението на застраховката „Гражданска отговорност“ само за таксиметровите шофьори е неоснователно и ще доведе до сътресения в бранша, коментираха таксиметровите шофьори, които днес бяха изпразнили стоянките в рамките на града и се включиха в автошествието. То започна от учебния полигон в края на града, прoдължи през ключови кръстовища, част от международния път София-Варна и премина по главната улица на града.
Таксиметровите шофьори уточниха, че предлаганото увеличение на застраховката от три до пет пъти, в зависимост от компанията ще доведе до увеличение на цените на таксиметровите услуги. Според шофьорите становището на Асоциацията на застрахователите в България, в което се казва, че таксиметровите водачи са участвали в пътнотранспортни произшествия 25 пъти повече спрямо обикновените коли, е неоснователно и не може да бъде мотив за вдигане на цените на застраховката само за тях.
Ако няма промяна в становището и в размера на застраховките, таксиметровите водачи са в готовност и да затварят пътища, заявиха представители на лицензираните таксиметрови фирми във Велико Търново. Протестното автошествие беше с полицейска охрана, пътни отсечки не бяха затваряни, но движението в града беше затруднено.
/РИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Беларус осъди разрешението от САЩ Украйна да използва американски ракети срещу руска територия, съобщи БелТА:
Решението на САЩ за доставка на противопехотни мини на Украйна представлява нарушаване на баланса на силите. Това каза началникът на Генералния щаб на въоръжените сили на Беларус и първи заместник-министър на отбраната Павел Муравейко, цитиран от беларуската информационна агенция БелТА. 
„В света съществува система за контрол и баланс. Тя включваше забрана за използване на противопехотни мини в съвременните конфликти. Решението да се доставят такива мини на Украйна е нарушение на баланса на силите, ескалация на средствата за поражение. Трябва да се съобразяваме с това, защото никой не дава гаранция, че такива оръжия няма да бъдат използвани и срещу нас“, коментира той.
Муравeйко добави, че ръстcът на напрежението е свързан с "приемането на безотговорни решения" като изпращането на украински и международни наемници в Курската област, разрешаването на използването на системи с далечен обсег на действие дълбоко в руската територия и решението за снабдяване на киевския режим с противопехотни мини.
„Не можем да пренебрегваме тези фактори, защото те сериозно засягат сигурността на Беларус и на източноевропейския регион за колективна сигурност като цяло“, подчерта той.
 
/ГГ/

Title Иван Динев - Устата ще представи в Шумен своя авторски стендъп комеди шоу спектакъл "Звездите отзад":
Иван Динев - Устата ще представи в Народно читалище "Добри Войников-1856" в Шумен тази вечер своя авторски стендъп комеди шоу спектакъл "Звездите отзад".
За БТА Динев съобщи, че е избрал жанра стендъп комеди, защото му е любим от години и винаги се е забавлявал, когато гледа чуждестранни и български комици. "Стендъп комедията, когато човек говори от първо лице единствено число, не е от последните години в България. Големите ни творци и комици като Георги Парцалев са могли да докарат публиката до задъхване от смях", каза още той.
Динев коментира, че няма формула за успех в стендъп комедията, но най-важното е историите да не са измислени. "Спендъп комедията е личната болка, пречупена през призмата на хумора. Когато разказваш за някаква абсурдна случка, в която си бил прецакан или губещ, на публиката винаги ѝ е много смешно", добави той.
Иван Динев припомни, че комедията като жанр се случва когато публиката се постави по-високо от героя на сцената, а трагедията - когато героят на сцената е по-високо от публиката. Той подчерта, че най-важна е самоиронията, да споделиш личната си болка, да се самоиронизираш. Тогава публиката ти има доверие и разбира, че си искрен, каза Динев.
"Аз за толкова години в така наречената музикална индустрия и български шоубизнес, говоря предимно за случаите ми с популярни личности, които се случват зад сцената, които публиката не вижда. Има доста ситуации, които не съм разказал в това шоу, които може би ще са в следващо, което ще напиша. Има и други, които никога няма да бъдат разказани от морална гледна точка", заяви Иван Динев. Заглавието на шоуто "Звездите отзад" представя обратната страна на сцената, добави той.
Динев съобщи, че билетите за гостуването на шоуто в Шумен са изкупени. Той анонсира, че от януари 2025 година стендъп комеди шоуто ще продължи да гостува в страната, в Добрич, Свиленград, Асеновград, Видин, Монтана, Плевен, Габрово, Нова Загора, Ловеч, Казанлък и София.
Както БТА съобщи, Иван Динев - Устата гостува в Стара Загора през миналата година със стендъп комеди шоуто "Звездите отзад".
БТА припомня, че Светлин Иванов, Димитрия Милушева и Александра Михайлова, актьори от трупата на Драматично-кукления театър  "Васил Друмев", представиха на 14 ноември стендъп комеди шоу в зала "Антракт" на шуменския театър.
Комедийното стендъп шоу “Женен с три деца” се игра на 9 октомври в Шумен, в зала "Проф. Венета Вичева". На сцената беше Сашо Деянски, резидент на "Комеди клуб" София.
На 1 август стендъп комедиантите Димитър Иванов-Капитана, Георги Кючуков и Димитър Донски завършиха лятно си турне с шоуто „Златните момчета" в Летния театър в Шумен. 
/РБ/

Title Системните партии в Австрия направиха нова стъпка към съставяне на правителство:
Трите австрийски системни партии, които участваха в така наречените проучвателни разговори за съставяне на правителство, обявиха, че са постигнали необходимата степен на сближаване на позициите и сега преминават към същински преговори за сформиране на управленска коалиция, съобщи в понеделник консервативният канцлер Карл Нехамер, който застана начело на процеса, предаде Ройтерс.
„Приключихме фазата на сондажните дискусии и официално започваме да преговаряме за коалиция с Австрийската социалдемократическа партия (АСДП) и (либералите от) партия „НЕОС – Нова Австрия/Либерален форум“, каза канцлерът на алпийската република, който е и лидер на десноцентристката Австрийска народна партия (АНП).
Новината означава, че политическите сили преминават от контакти между отделни свои представители за изясняване на позициите по принцип към обсъждания по същество, в рамките на които формациите ще излъчат експертни екипи, които ще водят дискусии за обща политика по сектори.
На този етап не може да се каже колко време ще продължат преговорите. Нехамер нееднократно е заявявал, че на Австрия предстои „труден“ път, а в понеделник той обобщи, че коалиционните преговори ще бъдат колкото може по-кратки, но толкова дълги, колкото е необходимо.
КАК СЕ СТИГНА ДОТУК
На изборите през септември крайнодясната Австрийска партия на свободата (АПС) стана първа политическа сила с около 29% от гласовете, но не успя да намери коалиционен партньор за формиране на управленско мнозинство и съставяне на правителство, припомня Ройтерс.
Така поради липсата на потенциален съюзник на АПС президентът Александър ван дер Белен избра да връчи мандат вместо на първата, на втората политическа сила, консерваторите от АНП на Нехамер, за сформиране на кабинет без крайната десница.
Така ако трите партии консерватори, социалдемократи и либерали се договорят за управленско мнозинство, Австрия ще бъде управлявана от тройна коалиция за пръв път откакто през 1955 г. тя си връща независимостта след изтеглянето на окупационните сили, отбелязва Ройтерс.
ОБЕДИНЕНИЕ В ИМЕТО НА СТАБИЛНОСТТА
Лайтмотив в аргументацията за нуждата от подобна коалиция стана стабилността в условията на усложнена международна обстановка и неустойчивото политическо положение в редица възлови западни страни.
„Една широка центристка коалиция би могла да донесе стабилността, от която Австрия има спешна нужда“, каза Нехамер, докато заедно с колегите си от левоцентристката АСДП и либералите от НЕОС обявяваха новината за започването на официалните коалиционни преговори, посочва ДПА.
По думите на канцлера много западни демокрации, сред които Германия и САЩ, са изправени пред икономически проблеми, политическа радикализация и външни заплахи.
В последно време алпийската република преминава през период на икономически спад, гарниран с висок бюджетен дефицит, с който всеки управляващ във Виена ще трябва да се справя. Нехамер, лидерът на АСДП Андреас Баблер и колегата им от НЕОС Беате Майнъл-Райзингер са единни в мнението си, че е нужно укрепване на държавните финанси, което да стане чрез приемането на консолидиран бюджет за следващата година, отбелязва ДПА.
Баблер все пак предупреди потенциалните си коалиционни партньори, че въпреки сегашното положение не бива да се върви към самоцелно и конюнктурно орязване на разходи и налагане на прекалено тежки мерки за икономии.
АНП и АСДП (третата политическа сила на изборите – бел. ред.) заедно разполагат с крехко парламентарно мнозинство, поради което привлякоха НЕОС като трети партньор. Местните медии кръстиха евентуалната първа тройна коалиция в следвоенната история на Австрия „бонбонената коалиция“ (Zuckerlkoalition) заради цветовете на трите партии тюркоаз (АНП), червено (АСДП) и розово (НЕОС), напомнящи характерните за Австрия бонбони „цукерл“ (Zuckerl).
Шефовете на трите партии подчертаха, че взаимодействието им не е пожарен вариант. „Поставихме основите за сътрудничество между нас не защото трябва, а защото искаме“, каза Майнъл-Райзингер.
РУСИЯ СПИРА ГАЗОВИТЕ ДОСТАВКИ ЗА OMV
На този фон в петък руският газов гигант „Газпром“ обяви, че считано от събота в 06:00 ч. сутринта спира доставките за австрийския енергиен концерн О Ем Ви (OMV), припомня агенция АПА.
„Мога да обещая, че никой в Австрия няма да мръзне заради липса на газ и че нито един дом няма да остане на студено“, каза Нехамер и увери, че страната му е добре подготвена за хода на руския доставчик.
Канцлерът каза, че никой не може да изнудва Австрия, посочвайки, че в последно време от страна на „Газпром“ постоянно са нарушавани договореностите за доставните количества с цел да бъде упражнен натиск върху Австрия да работи за отмяна на санкциите на ЕС срещу Москва.
В стратегическия газов резерв в хранилищата има синьо гориво за осигуряване на потребление от 94,5 тераватчаса. „Това е повече от едногодишната консумация на Австрия. За 2023 г. тя е била 75,6 тераватчаса“, каза Нехамер.
Едно от водещите местни издания, вестник „Пресе“ отбелязва по повод новината за спирането на доставките, че за Австрия предстои първата зима от над 50 години, в която няма да дойде нито една молекула синьо гориво от Русия.
Конкретната причина за прекратяването на доставките беше решение от миналата сряда по международен арбитражен иск, заведен от О Ем Ви срещу „Газпром“ за нарушаване на договора за доставки. Арбитражът отсъди в полза на австрийския концерн и му присъди обезщетение в размер на 230 милиона евро.
В действителност газовите потоци от Русия за Австрия така или иначе се очакваше да спрат от януари 2025 г., тъй като Украйна отказа категорично да продължи срока на споразуменията за пренос на руско синьо гориво по съществуващите трасета към Средна Европа през територията си. Всичко това изправя управляващите във Виена пред предизвикателство, „тъй като въпросът как ще изглежда снабдяването на Австрия с природен газ без Владимир Путин, изведнъж придобива неочаквана сериозност“, отбелязва „Пресе“.
/ПТА/

Title Българското училище за роден език в Будапеща получи награда за цялостно представяне на Фестивала „Аз съм българче”:
Българското училище за роден език в Будапеща, Унгария, получи награда за цялостно представяне на Фестивала на българите по света „Аз съм българче”. Това стана ясно от публикация във Фейсбук страницата на просветното средище.
Отличието бе връчено от генералния консул на България във Валенсия Надя Кръстева. 
Възпитаници на Българското училище за роден език в Будапеща посетиха испанския град Валенсия, където участваха в част от програмата на 16-ото издание на Фестивала на българите по света „Аз съм българче“. Учениците присъстваха на откриването на изложбата с детски рисунки „Българските деца по света творят“ в Генералното консулство на България във Валенсия.
Както БТА писа, фестивалът на българите по света „Аз съм българче“ се организира от 2009 година насам. Инициативата за неговото създаване е на Асоциация „Т.А.Н.Г.Р.А.“ – Мадрид с председател Деана Иванова. Шестте детски литературни, музикални и творчески конкурса, съпътстващи Фестивала, имат за цел да дадат възможност на български деца и младежи да представят своите таланти, докато презентират как се съхраняват българският дух и култура по света.
/ИКВ/

Title Стопанският факултет на Софийския университет организира първия от серията дебати, посветени на темата за многообразието и социалното включване:
През академичната 2024/2025 г. Стопанският факултет на Софийския университет „Св. Климент Охридски“ (СУ) в партньорство с Тръст за социална алтернатива стартира пилотна серия дебати, посветени на темата за многообразието и социалното включване. Първият публичен дебат на тема: „За или против въвеждането на квоти в бордовете на управление на компаниите“ ще се проведе утре, 21 ноември, в зала 320 на Стопанския факултет, съобщиха от екипа на факултета.
В битката с аргументи ще участват два отбора, съставени от студенти от магистърска програма „Отговорно и устойчиво управление“.  Модератор на дебата ще бъде Трендафил Меретев, а публиката също ще  може да се включи с въпроси към участниците и кратък коментар по темата.
Инициативата дава възможност на студентите да обогатят своите знания по засегнатите теми и да развият уменията си за представяне на аргументирана теза. /ПВ/
/РБ/

Title България е в застой по отношение на иновациите, сочи анализ:
България е в застой по отношение на иновациите, изтъква Българската стопанска камара (БСК) в свой анализ, озаглавен "Запазването на позицията на България в Глобалния индекс за иновации 2024 - добра новина или реално изоставане", съобщиха от Камарата.
В анализа се посочва, че позицията на страната ни в Глобалния индекс остава непроменена спрямо предходната година - 38-мо място, но за разлика от повечето страни, които подобряват представянето си в различните измерения на индекса, България, както и предходната година, отчита влошаване на представянето си.  
Глобалният индекс за иновации измерва настоящото състояние на иновациите в световен аспект, като чрез задълбочената си методология представя поглед върху тенденциите на развитие както в глобален план, така и за всяка отделна държава.  
Иновационните икономики в Топ 3 по региони остават непроменени от миналата година: САЩ е лидер в Северна Америка, Бразилия в Южна Америка и Карибите, Швейцария в Европа, Южна Африка в Субсахарска Африка, Израел в Северна Африка и Западна Азия, Индия в Централна и Южна Азия и Сингапур в Югоизточна и Източна Азия и Океания.
Промени обаче има в класирането на иновационните икономики по групи доходи. В групата на държавите с високи доходи позициите се запазват: първа е Швейцария, следвана от Швеция и САЩ. Промени има в групата със средно високи доходи, като Китай запазва лидерската си позиция, Малайзия отново е на 2-ро място, а Турция измества България от третото място. Филипините успяват да влязат в топ 3 на страните с по-ниски средни доходи. 
В глобален план се забелязва намаляване на инвестициите в иновации за 2023 г., за разлика от периода 2020 - 2022 г., когато имаше ежегодно увеличаване. Технологиите и внедряването им продължават да напредват с много бързи темпове, както и социално-икономическият ефект от иновациите. В обратна посока обаче се движи прогресът на зелените технологии, който се забавя и отчита спад.
Иновационната среда в България
В иновационен стълб "Институции" България се срива с 27 позиции от 66-то място миналата година до 83-то място през тази година. По отношение на ефективност на институциите България вече се представя по-лошо от страни като Гана, Танзания, Казахстан, Сърбия и Северна Македония, изтъкват авторите на анализа на БСК. В иновационен стълб "Човешки и изследователски капитал" страната ни се изкачва с четири позиции до 62-ро място, но по отношение на индикаторите, включени в този стълб, тя отчита по-слабо представяне (като общ резултат) в сравнение с предходната година. Това ясно се вижда в индикаторите, които отчитат образованието, където въпреки че разходите за учител спрямо ученик се увеличават, оценките на учениците по PISA продължават да се влошават, се отбелязва в анализа.
В иновационен стълб "Инфраструктура" България се изкачва с шест позиции до 22-ро място, но отново отчита по-слабо представяне в сравнение с предходната година и оценката на страната е занижена до 54,4 (от 100). По отношение на ИКТ достъпът до такива технологии е по-високо оценен (94,3) в сравнение с миналата година, но въпреки това България се срива от 24-та позиция до 51-ва, което според БСК директно показва колко бавно в сравнение с останалите страни протича дигиталната трансформация в страната и че България ще продължава да изостава.
В иновационен стълб "Зряло развитие на пазара" България отбелязва минимален напредък и получава минимално по-висока оценка от предходната година, като успява да се изкачи с десет позиции в класацията и заема 50-то място.
Индикаторите, свързани с кредитирането, показват, че страната влиза в топ 25 на финансиране на стартъпи и растящи компании, без да подобрява представянето си, но за сметка на това вътрешното кредитиране на частния сектор като процент от БВП получава значително по-ниска оценка от предходната година. Понижение на оценките се забелязва по отношение на търговия, диверсификация и мащаб на пазара.
По отношение на развитието на бизнес средата се отчита спад и този стълб вече не се отбелязва като силна страна на България, за разлика от предходни години, се посочва в анализа. Забелязва се влошаване на развитието на бизнес средата за целия ЕС, но за България влошаването е по-сериозно. Според БСК това е пряко свързано както с липсата на редовно правителство и дългосрочна стратегия за развитието на икономиката на страната, така и с липсата на належащи цялостни реформи в образователна система на страната.
Забелязва се сериозен спад на оценката на финансирането на развойна дейност от предприятията. Тенденцията за слаба връзка "наука-бизнес" продължава и се задълбочава ниската иновационна свързаност, като за изминалата година страната от 38-ма позиция се срива до 55-та. Драстичен спад се наблюдава в развитието на клъстърите, като страната вече излиза извън топ 50 и заема 58-ма позиция. По брой джойнт венчър (съвместни) сделки и стратегически алианси, страната губи 29 позиции и се свлича на 76-то място.
В иновационен стълб "Знание и технологично въздействие" позицията на България в сравнение с 2022 г. се подобрява (достига 30-та позиция), но оценката се понижава, което затвърждава тенденцията на забавяне на иновационното развитие на страната, отбелязват от БСК. Страната подобрява минимално оценката си и позицията си по отношение въздействие на знанието, благодарение на значително подобреното представяне на производството на високи технологии като процент от общото производство, където страната влиза в топ 40. Оценката би била още по-добра, ако страната беше подобрила продуктивността на труда, която обаче остава почти същата в сравнение с предходната година.
В иновационен стълб "Творческо въздействие" България показва най-добро развитие, като влиза в топ 30. В тази област са и най-силните страни на иновационната екосистема, а именно индикаторите за "нематериални активи", където страната се изкачва до 22-ра позиция, благодарение на високата оценка за индустриален дизайн (12-та позиция). Страната обаче губи позиции и представяне по отношение на интензитет на нематериалните активи и регистрирани марки. От 42-ра позиция България се изкачва до 12-та в категорията "Творчески продукти и услуги" поради подобреното представяне в индикаторите за износ на културни и креативни услуги (процент от общия износ), както и производство на национални игрални филми.
Анализът на БСК поставя на фокус темата "Изкуствен интелект, космически технологии и приложна математика". Подбрани са тези области, тъй като са ключови и определящи бъдещето. 
"В тази обстановка на изострено пренареждане и надпревара за по-добро позициониране на страните в глобалните вериги на доставки с висока добавена стойност, всяка година застой е равносилен на сериозно изоставане. Азбучна истина е, че създаването и внедряването на ново знание и възпитаването на високообразовано население е ключ към просперитета и богатството на цялото общество. В този смисъл, България продължава да губи ценно време, което в един момент няма да може да бъде наваксано. Глобалният индекс за иновации и индексите, свързани с глобалното позициониране на българската наука, ясно очертават проблемите и пречките пред развитието на иновационната екосистема в България, а именно задълбочаваща се криза на институционално ниво, липсата на адекватен национален ресурс за подкрепа на иновациите, дълбоко остаряла нереформирана образователна система“, се казва още в анализа на БСК.
България отбелязва лек спад в Световната класация за дигитална конкурентоспособност на Института за развитие на мениджмънта (IMD) - Швейцария за 2024 г., съобщи преди дни Българската търговско-промишлена палата на интернет страницата си. Според Палатата това е ясен знак за необходимостта от активна държавна и частна ангажираност за развитие на цифровите технологии и степента, до която тяхното прилагане влияе върху бизнес практиките и административното управление. Сингапур, Швейцария и Дания са най-конкурентните в цифрово отношение сред 67 глобални икономики, докато САЩ показват спад, посочиха тогава от БТПП.
/ВЙ/

Title Заместник държавният секретар на САЩ се надява Тръмп да работи с партньори от Австралия и Нова Зеландия:
Заместник държавният секретар на САЩ Кърт Кембъл заяви, че се надява администрацията на Доналд Тръмп да работи с партньори от Нова Зеландия и Австралия на фона на "изостреното стратегическо съперничество" с Китай и да не се изтегля от региона, предаде Ройтерс. 
В отговор на решението на Китай да разположи китайски полицейски сили в Тихия океан, и на пакта за сигурност между Китай и Соломоновите острови администрацията на Джо Байдън увеличи дипломатическите усилия и отправи повече предложения, свързани с регионалната инфраструктура, изпрати американски патрули на бреговата охрана и сключи споразумение в областта на отбраната с Папуа Нова Гвинея.
Пактът АУКУС за прехвърляне на технологии за ядрени подводници от САЩ и Великобритания към Австралия обаче е свързан с много работа, заяви днес Кембъл във видеообръщение на конференция в Сидни.
"Надявам се Съединените щати да устоят на изкушението да се отдръпнат и да поставят на първо място своите интереси, както и да признаят, че сме по-силни, когато работим със съюзници и партньори", каза той.
Австралия обаче трябва да даде причина защо САЩ да не се отдръпват, подчерта Кембъл.
Сенатори републиканци, работили по темата за ангажимента на САЩ в Индо-тихоокеанския регион, включително избраникът на Тръмп за държавен секретар Марко Рубио, ще имат голямо влияние върху начина, по който администрацията ще продължи работата си, заяви Кембъл.
Тихоокеанският регион е силно оспорван и предложението за 50-процентно съкращаване на бюджета на Държавния департамент и на Американската агенция за международно развитие (USAID) ще затрудни САЩ в съперничеството им срещу Китай, каза той.
"Китай е непреклонен, иска да строи бази, искат да увеличат влиянието си там, трябва да положим повече усилия и да си сътрудничим повече с Австралия и Нова Зеландия", заяви той.
"Надеждата ми е, че сенатор Рубио и администрацията на Тръмп ще разберат, че това е момент на остро стратегическо съперничество", добави Кембъл. "Прилича на ситуацията през 50-те и 60-те години на миналия век, когато голям брой американски сили за пръв път заминаха за Япония, същото ще трябва да се случи и в Австралия", каза заместник държавният секретар.
Според него предишната администрация на Тръмп е прилагала така наречената стратегия "играй за победа" срещу Китай. 
/ГГ/

Title Работилници за преводачески проекти ще се състоят на 14 и 15 декември:
Работилници за преводачески проекти, озаглавени „Многоезикови преводачески кошери“, ще се състоят на 14 и 15 декември в Къщата за литература и превод, съобщават организаторите.
В груповите занимания преводачите ще разискват текстовете си, ще обсъждат различни техники на саморедактиране и редактиране, преводачески стратегии, контекстуализиране на превода, подходи при различни стилове и регистри, ще дискутират и ще решават конкретни казуси, произтичащи от текстовете. Ментори на работилниците ще бъдат Мария Змийчарова и Нева Мичева.
„Многоезикови преводачески кошери“ е инициатива на Къщата за литература и превод, която е съфинансирана от националния фонд „Култура” и програма „Творческа Европа“ на Европейския съюз. Крайният срок за кандидатстване е 6 декември.
Мария Змийчарова работи като преводач от 2004 г. Първоначално прави основно субтитри за кино и телевизия, а в последно време превежда поезия и проза от английски, шведски, датски и норвежки. Сред издаваните или поставяни на сцена нейни преводи са произведения на Уилям Шекспир, Тумас Транстрьомер, Карстен Йенсен, Мортен Стрьокснес, Питър Шафър, Юнас Хасен Кемири, Линда Бустрьом Кнаусгор, Йосефине Клоугарт, Т. К. Бойл.
Нева Мичева е преводач от испански и италиански на български език. Редактор е на поредица в издателство „Жанет 45“, автор на колонка в интернет медията „Тоест“. Мичева е с магистърски степени по италианска филология и по журналистика. Сред авторите, които е превеждала, са Примо Леви, Дино Будзати, Мануел Пуиг, Итало Калвино, Антонио Табуки, Роберто Боланьо. Нейни театрални преводи са поставяни на българска сцена, сред които са произведения на Жорди Галсеран, Хуан Майорга и др.
/ ГН
/РБ/

Title Осемдесет и осем машини ще чистят пътищата в Пловдив през зимата:
Осемдесет и осем машини ще чистят пътищата в Пловдив през зимата. Днес в  ОП „Чистота“ бе направен преглед на техниката, като зимното дежурство ще започне от 1 декември. Цялата техника е в готовност, каза пред журналисти Иван Стоянов, заместник-кмет на Пловдив.
За зимното поддържане на Пловдив консорциумът разполага с 40 снегорина плюс един резервен, 20 пясъкоразпръсквачи с два резервни, и пет челни товарача. Отделно шест комбинирани автомобила, които са оборудвани с пясъкоразпръсквачи и с гребла за почистване на сняг, три автомобила, оборудвани само с пясъкоразпръсквачи, седем снегорина, два челни товарача и два комбинирани трактора, ще чистят основно район „Южен“, като при необходимост тази техника ще бъде включена и в останалата част на града, каза Десислава Георгиева, директор на ОП „Чистота“. 
Тя допълни, че има запаси на сол 1255 тона, и калциев хлорид около 40 тона, който се използва основно при по-сериозни минусови температури. За поредна година няма да използваме пясък при почистването на града, въпреки че има запаси от пясък, посочи Георгиева. Повече от 12 години не се използва пясък за почистването на града през зимата, допълни Иван Стоянов и това е видно от данните на автоматичните измервателни станции за чистотата на въздуха с намаляването на дните с превишения на фините прахови частици.
През зимата ще има и денонощни дежурства с дежурни служители на ОП „Чистота“, които да обикалят по надлези, мостове и улиците и ако има обледеняване, веднага да изкарат техниката. Ангажирани в зимното поддържане са и всички организатори и контрольори по райони, целият наличен персонал на ОП „Чистота“. Също така има и техника от ОП „Градини и паркове“, която също ще се включва в зимното поддържане.
Всички автомобили са оборудвани GPS и се наблюдават в Общинското предприятие, налагат се санкции, ако има закъснение след извикване на техниката, като до 30 минути трябва да са терен и да работят, заредени с пясък или калциев хлорид. 
Състоянието на цялата техника е добро. Техниката е технически прегледана и всички нередности са отстранени, така че техниката е абсолютно готова и достатъчна за предстояща зима, заключи Десислава Георгиева.    
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Андрей Вълчев: С издигането на доц. Киселова БСП - ОБЕДИНЕНА ЛЕВИЦА подхожда отговорно и държавнически:
"Няма причина да ревизираме позицията си за кандидатурата на доц. Наталия Киселова за председател на парламента. Това не е израз на политически егоизъм, а на осъзнато решение да се отпуши политическата криза. Това рекордно първо заседание на парламента продължава вече трета седмица".  Това заяви народният представител на БСП - ОБЕДИНЕНА ЛЕВИЦА Андрей Вълчев в ефира на БНТ. 
Той изрази надежда, че и останалите политически сили ще преосмислят своето поведение, защото доц. Киселова е най-убедителната кандидатура и като професионална подготовка, и като нравствени качества. " Важното е какъв избор се прави - да се попълва "домовата книга" ли, за което някои да поемат своята политическа отговорност или търсим решение на кризата. А доц  Киселова е отговор на тази криза", каза той. 
Според него е време политиците да бъдат честни, както един към друг, така и към българските граждани и да си поемат отговорността. По думите му ако те са готови да тласнат страната в поредни избори със същите правила като в момента, да го заявят ясно пред българското общество. "Ние трябва да решим основната задача - да се работи по дневния ред на хората", посочи Андрей Вълчев.  
Той бе категоричен, че БСП - ОБЕДИНЕНА ЛЕВИЦА подхожда отговорно и държавнически и посъветва тези, на които българският народ е дал мандат, да бъдат така любезни да си понесат отговорността.
БСП не се отказва от номинацията на Наталия Киселова за председател на НС 
 
/ХЯ/

Title Шави и Масчерано може да водят Интер Маями на Меси:
Бившите партньори на нападателя на Интер Маями Лионел Меси в Барселона Шави и Хавиер Масчерано се борят за поста старши треньор на северноамериканския клуб, съобщава Miami Herald.
Настоящият наставник на Интер Маями Херардо Мартино е напуснал отбора по лични причини. Преди това отборът беше елиминиран в първия кръг на плейофите на МЛС, губейки от Атланта (1-2 в серията).
44-годишният Шави е без работа от лятото, след като напусна Барселона. 40-годишният Масчерано е треньор на младежкия отбор на Аржентина от 2022 година.
/БД/

Title Преподавателите от Българско училище „Васил Левски“ в Катерини: Нека направим толерантността наша мисия:
Екипът на Българско неделно училище „Васил Левски“ в Катерини, Гърция, публикува в своята Фейсбук страница поздрав по повод Международния ден на толерантността – 16 ноември. 
„Международният ден на толерантността е посветен на приемането и разбирателството между хората по света. Толерантността не е просто дума, тя е активно усилие да изслушаме другия, да разберем различията си и да изградим мостове, които ни свързват, а не стени, които ни разделят. В училище толерантността започва с малки жестове – усмивка към нов ученик, готовност да чуем различното мнение или усилието да помогнем на някой, който се чувства различен. Това са уроците, които надминават всякакви учебници и остават в сърцата на децата за цял живот“ – пишат от преподавателския екип във връзка с празника. 
Учителите споделят към своите колеги от български училища по света и идеи как може да се насърчи толерантността в класната стая: чрез проекти, които обединяват деца от различни култури, чрез отворени дискусии за разнообразието, уважението и справедливостта, чрез игри и дейности, които изграждат емоционална интелигентност. 
По повод празника, преподавателите отправиха и предизвикателство към своите възпитаници: „Нека всеки направи нещо малко, но значимо за толерантността – да изслуша другите, да създаде пространство за уважение  или просто да каже „Благодаря!“. Помнете, че толерантността започва от нас, нека я направим наша мисия!“. 
Както БТА писа, Българското неделно училище „Васил Левски“ в гръцкия град Катерини отвори врати на 24 септември 2022 г. и е част от Културната асоциация за гръцко-българско приятелство и сътрудничество „Васил Левски“, която е базирана в Йерапетра. 
Училище „Васил Левски“ предлага обучение както на деца на български граждани, така и на ученици, които нямат български произход, но имат желание да изучават български език, култура и традиции.
/ЙК/

Title Николай Кенаров поставя във Варненския драматичен театър „Муа у тупан“ от Боян Папазов:
Във Варненския драматичен театър „Стоян Бъчваров“ започнаха репетициите на постановката „Муа у тупан“ на режисьора Николай Кенаров по пиесата на Боян Папазов, съобщават от културната институция.
Пиесата датира от годините около смяната на режима през 1989-а. Комедията е на шопски диалект, героите са граовци, а в хумора на ситуациите, през които преминават, е включена философия и народопсихология, обясняват от трупата.
Режисьорът Николай Кенаров определя „Муа у тупан” като притча за пътя към развитието на човека. Историята е фолк гротеска, леко фантастична и абсурдна, а наличието на театър в театъра дава неограничена свобода на въображението, смята той. Времето на действието не е дефинирано, но прилича на възможно бъдеще, в което артистите живеят в покрайнините, почти „изхвърлени“ от обществото. На това символично бунище те сглобяват сюжета на „Муа у тупан“. 
Мухата в тъпана сме всички ние в даден момент от живота си, а някои си остават там завинаги, твърди режисьорът. Да опознават света тръгват двама граовци и пътищата им ги срещат с изключително странни и смешни случки и типажи. През много хумор се търсят отговорите на вечните въпроси: Кой съм аз? Откъде идвам? Накъде отивам? 
Шопският диалект е приключение за актьорите, но придава повече вкус на историята, а на публиката дава допълнителни поводи за смях, посочват още от театъра. Режисьорът загатва, че зрителите в залата ще бъдат част от света на мухата, но оставя изненадата за премиерата, която предстои в първите дни на новата година. 
Варненският музикант и диригент Страцимир Павлов пише авторска музика специално за спектакъла. Тя е част от театралното действие и ще се изпълнява на живо по време на представленията. 
В ролите в „Муа у тупан“ влизат Гергана Арнаудова, Габриела Боева, Сияна Начева, Симеон Димов, Недялко Стефанов, Константин Соколов, Димитър Костадинов, Юлиян Димитров. Сценографията и костюмите са на Александра Йотковска, асистент-сценограф е Павел Илиев. Спектакълът се реализира със съдействието на Агенция С.К.И.Л и финансовата подкрепа на Фонд „Култура“ към Община Варна. 
Боян Папазов е драматург, сценарист, режисьор и дипломат. Той е автор на сценариите на филмите „Всичко е любов“, „Дом за нежни души“, „Една жена на 33“, както и на новата българска лента „Клопка“. Сред пиесите му са „Бая си на бълхите“, „Главанаци“, „Бясна, кривогледа и лакома“. 
 
/РБ/

Title В петък в Будапеща се очаква подписването на съвместна декларация на вътрешните министри на България, Румъния и Австрия за Шенген, заяви Димитър Главчев:
В петък в Будапеща се очаква подписването на съвместна декларация на вътрешните министри на България, Румъния и Австрия във връзка с приемането на България в Шенген, заяви служебният министър-председател Димитър Главчев преди началото на днешното заседание на Министерския съвет.
Той подчерта, че декларацията не е крайно решение за приемането на България в Шенген, но е много важна крачка, която признава приноса, който имат българските правителства от 2023 г. досега. Декларацията не е финалният акорд за приемането на България в Шенген по суша, но е признание за работата, която сме свършили, подчерта Главчев. Той посочи, че със 70% или три пъти са намалели опитите за нелегално преминаване на границата с Турция. Това е поредна крачка за признаване на приноса, който има България за охрана на външните граници на ЕС, добави премиерът.
Главчев заяви, че са хибридни атаки опитите да се спре да работи единствената институция, която работи в държавата, а именно служебното правителство.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Европейските борси се движат положително в ранната търговия:
Европейските фондови борси растат с ранната търговия, въпреки че инвеститорите следят внимателно натрупването на ново геополитическо напрежение заради развитието на войната в Украйна, съобщава Си Ен Би Си.
Индексът FTSE 100 на Лондонската фондова борса добавя 22,36 пункта или 0,28 на сто до 8121,38 пункта към 11:30 ч. бълг. време.
Във Франкфурт DAX се покачи със 101,99 пункта или 0,54 на сто до 19 162,30 пункта.
Парижкият CAC 40 наддаде 35,15 пункта или 0,49 на сто до 7264,79 пункта.
Общоевропейският Stoxx 600 регистрира ръст от 0,5 на сто, като всички сектори, с изключение на автомобилния, светят в зелено.
/СС/

Title Надявам се на разум от всички, ние ще гласуваме за Рая Назарян, каза Бойко Борисов за избора на председател на Народното събрание:
Надявам се на разум от всички, ние ще гласуваме за Рая Назарян, каза лидерът на ГЕРБ Бойко Борисов пред медиите в кулоарите на парламента. Той припомни, че партийните структури са приели решение за подкрепа към Рая Назарян и това не зависи от него. 
Борисов посочи, че когато се говори в общественото пространство всички трябва да си мерят приказките, ако това, което казват ще носи щета на всички. Според него въпросът вече не е дали ще има председател и работещ парламент, защото „всички казахме, че тези избори са нелегитимни“. Лидерът на ГЕРБ припомни и това, че резултатите от изборите се оспорват пред Конституционния съд (КС) и попита ами „ако решението на КС е обратното на това, което си мислят жалбоподателите“.
Бойко Борисов каза още, че изходът от политическата криза е всеки да се съобрази с резултатите от изборите, като отбеляза, че ГЕРБ е първа политическа сила.
„Всички знаят за 18 млрд. дупка в бюджета, всички знаят, че ще има съкращения и всички чакат да има някакво служебно правителство, което отново да понесе ударите на хаоса и какафонията, която четири години създадоха“, коментира Борисов.
Той посочи още, че според него президентът Радев не иска да прави партия, защото „ще попадне веднага на всичко тука в парламента, с 18 млрд. дълг и вече реални протестни действия – на полицаи, на военни, на лекари, на учители, хората няма да търпят да си говорим за едно, второ или трето“.
Във връзка с избора на главен прокурор от Пленума на Висшия съдебен съвет с изтекъл мандат, Борисов каза, че това не е днешната тема и добави, че като има парламент и правителство „ще дойде тази тема“. По думите му той е най-потърпевш от този главен прокурор след „Костинброд“.
 
/БИ/

Title Кариерата на легендарния испански тенисист Рафаел Надал в цифри:
С оттеглянето на Рафаел Надал идва и краят на кариерата на една от най-големите звезди на тениса.
Испанецът постигна серия от невероятни рекорди на клей, но записа впечатляващи резултати за всички времена на всякакви настилки.
Информационната агенция PA направи някои от ключовите моменти от кариерата на Надал в цифри.
/ИК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Над 70 нелегални мигранти и двама трафиканти са заловени в Истанбул:
При операции на турските сили по сигурността в Истанбул са били заловени 74 нелегални мигранти. По информация на турската радиотелевизионна корпорация ТРТХабер операциите били осъществени на 10 различни адреса в кварталите Газиосманпаша и Султангази в европейската част на града.
Това са най-гъсто населените квартали в Истанбул с население над 1 млн. души, мнозинството от които са преселници от вътрешността на страната, както и  чужденци.
На адресите са били разкрити 65 нелегални мигранти, които се подготвяли по нелегални пътища да преминат към Европа през България или Гърция.
Други 9 чужденци били разкрити с просрочени визи или с фалшиви или нередовни паспорти при проверки, извършени на общо 504 чужденци. 
В рамките на операциите са били заловени двама души, заподозрени за участие в нелегален трафик на хора, които са предадени на съдебните органи.
Съобщава се, че е започнала процедура по екстрадиране на заловените нелегални чужденци.
/ПК/

Title Гражданите на община Босилеград могат да се включат в програма, която осигурява средства за предприемачи в селските райони:
Гражданите на община Босилеград имат възможност да подобрят своите бизнес идеи благодарение на програма, която осигурява до 10 000 евро безвъзмездни средства за предприемачи в селските райони. Инициативата, подкрепена от Министерството за грижа за селото на Р. Сърбия има за цел да ревитализира селските местности и да създаде по-добри условия за живот и работа на жителите.
Програмата е предназначена за предприемачи с вече регистрирани бизнеси, които планират разширяване на дейността си. Специално внимание се отделя на общини като Босилеград, които попадат в четвърта група на развитието, което значително увеличава шансовете за получаване на помощ. Местните власти, включително и тези в Босилеград, са отговорни за организирането на конкурси, чрез които се разпределят средствата за малки предприемачи.
Според думите на министър Милан Кркобабич, средствата са предназначени за бизнеси, които липсват в селските общности като пекарни, магазини, земеделски аптеки, сервизи за ремонти на машини и подобни дейности. Освен това ще могат да кандидатстват и предприемачи, занимаващи се със земеделие, занаятчийство или етнотуризъм. Особено внимание се отделя на възстановяването на воденици, които все по-често се използват за производствени и туристически цели.
Босилеградска община има голям потенциал за развитие на бизнеса в селските райони. Освен субсидии на предприемачите допълнително се предоставя възможност за използване на средства за закупуване на машини и оборудване, което значително повишава продуктивността и разширяването на дейността.
За всички предприемачи в Босилеград това е възможност за инвестиции в бъдещето на селото и създаване на стабилни бизнес основи.
/ИКВ/

Title Спектакълът „Магьосникът от Оз“ се съживява на пазарджишка сцена от името на децата, казаха ръководителите на театрална школа "Пластилин":
Спектакълът „Магьосникът от Оз“ се съживява на пазарджишка сцена от името на децата. Предстои една дългоочаквана предпремиера, която трябваше да се случи още преди пандемията, тогава започнахме да работим по заглавието. Ще представим представлението на Голяма сцена на Драматично - куклен театър „Константин Величков“ и много им благодарим за съдействието, каза Людмила Даскалова, ръководител на детска театрална школа „Пластилин“ и актриса в театъра.
Това се случи по повод предстоящата предпримиера на постановката „Магьосникът от Оз“ тази събота, която ще бъде изиграна от театрална школа „Пластилин“ с ръководители Людмила Даскалова и Детелина Стойчева.
В детска театрална школа „Пластилин“ работим по няколко програми, ако мога така да ги нарека, като едно от тях е „Деца играят за деца“, това е наша идея. Аз играя над 30 години в театъра в Пазарджик, имам много история за гърба си и познавам целия му репертоар. Когато създавахме школата, идеята беше спектакли, които са се случвали на сцената в Пазарджик, да бъдат изиграни от детската трупа, като една памет, продължение на делото от децата, да предадат нататък. Ние получихме разрешение от Бисерка Колевска, която е режисьор на този спектакъл даде своето съгласие, за да използваме част от декорите и костюмите за нашето пресъздаване, добави още Даскалова.
Както във филма „Играта на играчките“, където те стоят забравени в един кашон и се съживяват, така и това заглавие ще бъде отново изкарано пред публика. Другата такава наша постановка е „Пепеляшка“, тя също е играна преди на сцената на Пазарджишкия театър, каза още тя.
Надяваш се публиката и най-вече децата да оценят спектакълът, който ги очаква тази събота. Посланието на тази приказка е, че хората трябва да имат сърце, мозък, душа, смелост, любов, изказа мнение актрисата.
В нашата школа има различни възрастови групи, „Магьосникът от Оз“ ще бъде изигран от тийнейджърската трупа, защото съдържанието на творбата отговаря на това, което преживяват. Те са на възраст между 12 и 15 години, а светът, в който попада Дороти в творбата е познато място за всеки един от тях. Има връзка с дигиталния свят, показано е какво може да стои зад една стена, уточни още Даскалова.
Тя разказа още, че е играла в това представление преди години, когато се е поставяло на сцената в театъра, в ролята на лошата вещица и много се вълнува, че то отново може да бъде гледано от публиката. 
Децата много се вълнуват, идват по-рано на репетиции. Надявам се да има отзвук, да работим по-често с театъра и да правим още представления. Трупата ни има две групи деца – такива, които в момента се обучават и такива, които активно играят в представления, поясни Детелина Стойчева, която също ръководи театралната група и е актриса в театъра в Пазарджик.
Тя уточни, че около 15 – 20 деца играят активно, като добави, че активно участват във фестивали. В началото родителите трудно повярваха в това, което правим, търсиха веднага резултат. Иска се много време и търпение, разбиране, каза още Стойчева, като добави, че когато играят в Пазарджик, децата се чувстват по-спокойни, но понякога се притесняват, когато са на друга сцена.
Когато едно дете е обучавано ти му казваш и показваш, но когато усети публиката, тогава то започва да играе, завърши Людмила Даскалова.
През юли възпитаниците на театрална школа "Пластилин" откриха "Шекспирова Паталеница" със своето представление "Сън в лятна нощ". Събитието се проведе в двора на Основно училище "Константин Величков" в пазарджишкото село Паталеница. 
Миналата събота те участваха в Нощ на театрите със своята постановка "Криворазбраната цивилизация". 
 
 
 
 
/РБ/

Title Таксиметрови шофьори в Плевен излязоха на протестно автошествие срещу поскъпването на застраховката "Гражданска отговорност":
Повече от 180 таксиметрови коли преминаха през централната част на Плевен днес като по този начин се присъединиха към националния протест, организиран в няколко български града. Така таксиметровите шофьори изразиха своето несъгласие с увеличение на цената на задължителната застраховка „Гражданска отговорност“ от началото на октомври.  
По думите на Мария Попова, таксиметров шофьор и представител на Национален таксиметров синдикат, колоната от таксита в Плевен бе над трикилометрова. Автошествието от таксиметрови автомобили спираше пред офисите на застрахователните компании в града и с натискане на клаксоните участниците в него изразяваха недоволството си от новите цени на застраховките.
Увеличението е от 200 до 1100%. До момента сме плащали „Гражданска отговорност“ в диапазона от 260 до 320 лв. От октомври месец застраховките започват от 800 до 4000 лв., коментира Попова.
До момента плащах по 270 лв. за застраховка "Гражданска отговорност", а сега идва по-скъпо - към 1200 - 1300 лв., каза Марин Живков, който от 20 години е таксиметров шофьор. Според него скокът в застрахователните премии ще наложи и повишаването на цената за клиентите. Притеснявам се, че цената ще бъде непосилна за нашите редовни клиенти – предимно пенсионери и трудноподвижни хора, които ни ползват често, за да отидат до пазара, до лекар, до гарата, допълни таксиметровият шофьор. 
Цените са непоносими не само за нас, за целия български народ, каза Добромир Белниколовски. Протестираме, защото не може такситата да са по-различни от другите автомобили. Вярно е, че са обществен транспорт, но не е правилно, допълни неговият колега Деков. 
Мария Попова е категорична, че ако днес исканията им не бъдат чути, следващата седмица отново са готови на протести, ако е необходимо, ще стигнат и до София. Тя благодари на полицията в Плевен за организацията на шествието днес, което премина без произшествия.
/ЛРМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Берое ще срещне трима от футболистите си с феновете преди домакинството срещу Септември:
Футболистите на Берое Станислав Йовков, Рубен Рендейро и Кевин Сейхас ще се срещнат с феновете преди домакинството на Септември от 16-ия кръг на Първа лига. Двубоят със столичния тим е в неделя от 12:30 часа, а събитието ще се проведе в петък, 22 ноември, от 17:30 часа.
„Предстои ни домакински мач със Септември, а дни преди него ще се проведе петата специална среща с футболисти от любимия ни тим. 
Станислав Йовков, Рубен Рендейро и Кевин Сейхас ще ви очакват за среща със снимки и автографи на 22  ноември, петък от 17:30 часа. 
Заповядайте на срещата във фен магазина зад Съда (ул. "Захарий Княжески" 81А), където ще можете да се включите и в специалната игра с награди“, написаха от Берое.
/БД/

Title Япония е посрещнала през октомври рекордните 3,31 милиона посетители:
Япония е посрещнала през октомври рекордните 3,31 милиона посетители, сочат официални данни, цитирани от Ройтерс. Слабата йена е един от факторите, помагащи за увеличението на туристическия поток.
Броят на чужденците, пътували до Япония по бизнес причини или за почивка са се увеличили значително спрямо отчетените през септември 2,87 милиона души и са надминали предишния рекорд от 3,29 милиона, отчетен през юли, сочат данни на японската Национална организация по туризъм.
Страната е напът да задмине и годишния рекорд посетители, регистриран през 2019 г., от 31,9 милиона души, като досега през годината те са 30,2 милиона.
До септември включително чужденците, посетили Япония, са похарчили 5,86 трилиона йени (37,72 милиарда долара), сочат предварителни данни. Това вече надхвърля похарчените през 2023 г. рекордни 5,3 трилиона йени, а до края на годината сумата ще се увеличава.
Така туризмът, който Япония отчита като износ, ще се превърне във по големина експортен сектор след автомобилите и ще изпревари износа на електронни компоненти.
/СС/

Title Асоциация на европейските журналисти – България: Работилница за журналисти на тема „Роми и дезинформация“:
Как достъпът до точна и проверена информация влияе на социалното приобщаване и благосъстоянието? Може ли да бъде причина за маргинализация и как фалшивите, подвеждащи и изфабрикувани новини се разпространяват по различен начин в различните общности? Това са малка част от въпросите, на които ще потърсим отговори по време на работилницата за журналисти, посветена на темата „Роми и дезинформация“, която ще се проведе на 21 ноември от 16:00 до 18:00 ч. в Сохо (ул. „Искър“ 4). За да участвате, е нужно да се регистрирате тук  до 18:00 ч. на 20 ноември.
В рамките на събитието ще представим новото ни проучване на дезинформационните наративи, разпространявани в ромската общност, изготвено от Мина Киркова,  журналистка от Factcheck.bg, и Михаил Мишев, журналист на свободна практика. Свои изследвания ще представят Деян Николов и Теодора Крумова от Центъра за междуетнически диалог и толерантност „Амалипе“. Модератор на срещата ще бъде Мария Черешева, журналистка и председателка на АЕЖ-България.
Събитието е съвместна инициатива по проект „From Words to Stories“, в който АЕЖ-България си партнира с Фондация GLAS, Фондация „Билитис“, Сдружение „Проевропейска мрежа“ (Фондация „Роми за демокрация“) и кампанията „Отвъд видимото“ по програмата #ЕQUIROM (Equality and Freedom from Discrimination for Roma), реализирани с финансовата подкрепа на Европейския съюз и Съвета на Европа.
 
/ХЯ/

Title Компаниите от индустриалния сектор в Германия са все по-песимистични относно конкурентоспособността си, сочи проучване на "Ифо":
Компаниите от индустриалния сектор в Германия са все по-песимистично настроени относно развитието на собствената си конкурентоспособност, показват данни от най-новото проучване на мюнхенския институт "Ифо" (ifo), получени днес в БТА.
Оценките, базирани на фирмени проучвания, са значително по-ниски, отколкото в други големи страни от ЕС. "Оценката на компаниите за собствената им конкурентна позиция е много негативна във всички индустриални сектори, особено когато става дума за външни пазари", казва експертът от "Ифо" Щефан Зауер.
Докато оценките на италианските и френските индустриални компании са над средните за ЕС, Германия е на опашката, заедно с Белгия, Австрия и Финландия. Според икономическите изследователи на мюнхенския институт, крайно негативното развитие е особено впечатляващо в енергоемките индустриални сектори.
"Анализът ясно показва, че предимствата на германската индустрия на международните пазари намаляват все повече и повече. Конкурентната позиция се е влошила по-рязко през последните две години, отколкото от началото на проучването през 1994 г.", допълва Зауер.
Освен високите цени на енергията, компаниите посочиха като основни причини за оценката си високата бюрокрация, по-високите разходи за междинни продукти и данъчната тежест. Освен това все по-често се цитират структурни проблеми като недостига на квалифицирана работна ръка.
/СС/

Title Жълт и оранжев код за силен вятър от юг-югозапад в страната издадоха за днес и за утре от НИМХ:
За днес и за утре е в сила предупреждение от първа и втора степен - жълт и оранжев код, за силен и поривист вятър от юг-югозапад в страната. Това се съобщава в картата с предупредителните кодове за опасните метеорологични явления, публикувана в сайта на Националния институт по метеорология и хидрология (НИМХ).
За утре, 21 ноември, НИМХ издава предупреждение от първа и втора степен - жълт и оранжев код, за силен вятър от запад-северозапад, с пориви от около и над 22-24 метра в секунда. До обяд в югоизточните райони вятърът все още ще е от югозапад.
От Националния институт по метеорология и хидрология съобщават, че днес и утре по крайбрежието също ще има силен вятър, както и увеличение на вълнението до четири бала.
 
 
/РБ/

Title Общо 13 ученици спечелиха медали от Националното състезание по природни науки и екология:
Общо 13 ученици спечелиха медали на Националното състезание по природни науки и екология - представяне и защита на проекти, което се състоя в Разград. В него се включиха 26 ученици от прогимназиален етап и 69 ученици в гимназиален етап с общо 47 научни ръководители от 20 областни града, съобщи от Министерството на образованието и науката (МОН) в сайта си.
Състезанието включваше изработване, представяне и защита на проекти от проблематиката на учебните предмети - човекът и природата, физика и астрономия, химия и опазване на околната среда, биология и здравно образование.
Победител в първа възрастова група стана Виктор Стоянов от Основното училище (ОУ) "Бачо Киро" във Велико Търново с проекта си "Усмивката - химия в цвят". 
На второ място се класираха Кристина Кирилова и Никола Димитров от Природо-математическата гимназия (ПМГ) "Проф. Емануил Иванов" в Кюстендил с проекта "Звуците около нас". Сребърни медали спечелиха също Александра Ганева и Габриел Белев от ОУ "Неофит Рилски" в Габрово с проекта "Гръмотевични бури. Защита от силата на природата".
Трети станаха Никол Минкова и Калоян Сашев от Средното училище (СУ) "Васил Левски" в Севлиево с проекта "Зелена стъпка".
Във втора възрастова група първото място е за Васил Дорев и Сияна Павлова от Първа частна математическа гимназия (ПЧМГ) в София с проекта "Микросветът и ние - митове, легенди и наука".
Втори са Селин Реджеб и Ивана Хосровян от Профилираната гимназия с преподаване на чужди езици (ПГПЧЕ) "Екзарх Йосиф" в Разград с проекта "За или против използването на геотермалната енергия". Бронзови медали взеха Мария Чолакова и Димитър Тонев от ПЧМГ в София с "Целиакията в митове, легенди и наука".
Състезанието се състоя в два кръга, като в първия участниците представиха на изложба разработения от тях проект, а във втория представиха и защитаваха публично проектите си. Домакин бе Профилираната гимназия с преподаване на чужди езици "Екзарх Йосиф" в Разград. Eкипът на училището бе и организатор на състезанието заедно с Министерството на образованието и науката и с Регионалното управление на образованието (РУО) в Разград. Победителите получиха грамоти, медали и предметни награди.
 
/РБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Нека бъдем обединени и да поставим интереса на децата над всеки друг, призова председателят на Aгенцията за закрила на детето Теодора Иванова:
Нека бъде обединени и да поставим интереса на децата над всеки друг, призова председателят на Държавната агенция за закрила (ДАЗД) д-р Теодора Иванова по случай 35 години от приемането на Конвенцията на Организацията на обединените нации (ООН) за правата на детето. Тя посочи, че с подписването на документа започва и формирането на съвременната българска политика в областта на закрилата на детето, включително защита на гражданските, икономическите, социалните и културни права на децата. Това съобщи пресцентърът на ДАЗД.
Системата за закрила на детето в България непрекъснато се надгражда. Редица законови и подзаконови нормативни актове, стратегически документи и програми се променят и актуализират, за да отговарят на потребностите на децата и семействата им, коментира Иванова. Засили се координацията и междусекторният подход между институциите, каза тя.Равносметката на изминалите 35 години показва, че България постигна много в политиките за децата, но има още какво да се надгради, за да гарантираме благосъстоянието на всяко дете и семейството му“, коментира също Иванова.
Конвенцията на ООН за правата на детето е най-широко ратифицираният договор за правата на човека в историята – 196 държави приемат документа, посочиха от ДАЗД. България ратифицира Конвенцията през 1991 г.
Тази вечер от 18:00 ч. емблематични сгради и места в цялата страна ще светят в синьо и ще бъдат озвучени и от специално създадено аудиопослание срещу насилието над и между деца. Инициативата  във връзка с 35-годишнината от приемането на Конвенцията и по случай Националната кампания „Бъди смел, бъди добър“.
Създаването на свят, в който всяко дете процъфтява, се основава на спазването на Конвенцията на ООН за правата на детето, коментираха от УНИЦЕФ-България. Оттам оповестиха данни от нов доклад на тема: „Състоянието на децата по света 2024: Бъдещето на детството в променящия се свят“, според който бъдещето на децата е в риск и трябва да бъдат предприети спешни действия за защита на правата им.
„В България всяко трето дете живее в риск от бедност или социално изключване – едно от най-високите нива в Европейския съюз“, казват от организацията. От днес започва и Коледната кампания на УНИЦЕФ в България "Има деца, които не мечтаят за играчки".
Кампанията цели да подкрепи правото на всяко дете на закрила, грижа и приобщаващо образование. Средствата ще подпомогнат работата на УНИЦЕФ за предотвратяване на насилието, достъп до образование за деца със специални потребности и подкрепа за детското здраве и ранното детско развитие. 
На 20 ноември се отбелязва и Световният ден на детето. По този повод УНИЦЕФ организира глобална инициатива „Go Blue“, като емблематични сгради по целия свят се осветяват в синьо, за да подкрепят каузата за правата на детето. В България няколко ключови сгради ще светнат в емблематичното за УНИЦЕФ синьо - Националният дворец на културата, Народното събрание и Столичната община.
/ВД/

Title Хамилтън каза, че не крие нищо от „Мерцедес“:
Пилотът на "Мерцедес" Люис Хамилтън, който ще кара за Ферари, каза, че ще продължи да събира данни, за да подобри представянето на отбора през следващия сезон.
„Не ми изглежда странно. Приносът, който сега правя заедно с Джордж, допринася за по-нататъшното развитие на отбора. Това е моята работа, за която получавам пари. Нищо не крия. Това е отбор, с който имам успехи от много, много години и искам да ги видя да продължават да се подобряват. Просто съм устроен така. Аз съм такъв, но може би други щяха да действат по различен начин“, цитира Racingnews365 думите на Хамилтън.
39-годишният Хамилтън е седемкратен световен шампион. Той е и първият пилот от Формула 1 в историята, постигнал 100 победи.
Британският пилот караше за „Макларън“ от 2007 до 2012 г., а след това премина в „Мерцедес“. Хамилтън ще се присъедини към „Ферари“ от сезон 2025 година.
/БД/

Title Делян Пеевски, лидер на ДПС-НОВО НАЧАЛО с голямо признание - медал за особени заслуги към украинския народ:
Председателят на ДПС – НОВО НАЧАЛО Делян Пеевски бе отличен  с медал за особени заслуги към украинския народ от председателя на Върховната рада в Украйна Руслан Стефанчук.  Медалът бе връчен от Н.Пр. Олеся Илашчук, посланик на Украйна в България. 
Н.Пр. Илашчук благодари за подкрепата на председателя на ДПС – НОВО НАЧАЛО Делян Пеевски по време на 1000-та  дни от руската агресия в Украйна.
 
 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Четири са кандидатурите за председател на 51-вото Народно събрание:
Четири са кандидатурите за председател на 51-вото Народно събрание при четвъртия опит да бъде избран ръководител на законодателния орган.
ГЕРБ-СДС препотвърдиха за поста Рая Назарян и призоваха към мъдрост и отговорно отношение, за да може българският парламент да заработи нормално.
"Възраждане" за пореден път издигна Петър Петров. Той е логичният избор, посочи председателят на партията Костадин Костадинов, но изрази скептицизъм, че номинацията ще бъде подкрепена и от другите парламентарни сили.
"Има такъв народ" отново предложи най-възрастният депутат в това НС - Силви Кирилов, да бъде председател, докато се сформира мнозинство. Тошко Йорданов благодари за отговорното поведение на "Продължаваме промяната-Демократична България", тъй като те изтеглиха номинацията на Андрей Цеков. Време е за възраждане на парламентаризма, подчерта той. Ако на балотаж са Назарян и Кирилов, означава, че всички гласуват за кабинета "Главчев", добави той. Гласуват, че са съгласни, че всичко е било честно и са доволни от служебното правителство, каза още Йорданов.
Кандидатът на "БСП-Обединена левица" пак е Наталия Киселова. Смятаме, че ключовата дума е "диалог", който може да ни извади от тази криза, посочи Борислав Гуцанов.
 
.
/ВД/

Title Всеки ход на „Продължаваме промяната – Демократична България“ обслужва ДПС и Делян Пеевски, каза Костадин Костадинов:
This is a modal window.
Beginning of dialog window. Escape will cancel and close the window.
End of dialog window.
Всеки ход на „Продължаваме промяната – Демократична България“ (ПП-ДБ) обслужва ДПС и Делян Пеевски. Това каза пред журналисти Костадин Костадинов в отговор на въпрос, свързан с отказа на ПП-ДБ да се срещнат с „Възраждане“ и да разговарят за правителство. По-късно днес от „Възраждане“ са поканили за разговори представителите на „Има такъв народ“, „Морал, единство, чест“ и „БСП – Обединена левица“. 
„ПП-ДБ са токсични, те са един от символите на корупцията и на лъжата в българската политика. За нас това не е изненада, но ние бяхме длъжни да ги поканим, за да покажат за пореден път каква е тяхната истинска същност“, каза Костадинов. Според него от ПП-ДБ си искат ГЕРБ. Видяхме, че ние им предложихме среща, а същия ден Атанас Атанасов излезе и им каза: г-н Борисов, дайте да се срещнем пак. Това е върховна форма на политическо лицемерие, радвам се, че се случи така, защото за пореден път свалихме маските, коментира още лидерът на "Възраждане".
 
/БИ/

Title Промяната на ядрената доктрина на Русия е само риторика, заяви френският външен министър:
Френският външен министър Жан-Ноел Баро определи днес решението на руския президент Владимир Путин да намали прага за ядрен удар като чиста “риторика“, предаде Ройтерс.
„Не сме уплашени от това“, каза министърът пред телевизия „Франс 2“.
Путин одобри промяната на ядрената доктрина в деня, в който руското министерство на отбраната съобщи, че Украйна е използвала американски ракети АТАКМС за удар дълбоко в руска територия, възползвайки се от даденото от американския президент Джо Байдън разрешение за подобни удари в хилядния ден от войната. За това че Байдън е дал разрешение съобщиха редица медии.


/ГГ/

Title Националните климатични планове са възможност за всяка страна, каза Саймън Стийл на СОР29 в Баку:
Националните климатични планове са възможност за всяка страна, която не бива да се пропуска, каза изпълнителният секретар на Рамковата конвенция на ООН за изменение на климата (РКООНИК) Саймън Стийл. Той участва в събитие, организирано на СОР29 в Баку от NDC Partnership, която обединява над 200 организация от 130 страни по света и над 100 институции за формулиране и изпълнение на мерки за изпълнение на ангажиментите от Парижкото споразумение за климата и на целите за устойчиво развитие на ООН.
Парите говорят и с навлизането ни във втората четвърт на този век, те ни казват високо и ясно -  нищо не може да спре навлизането на чистата енергия и на големите предимства, които тя носи – по-стабилен растеж, повече работни места, по-малко замърсяване на околната среда, по-малко инфлация, по-евтина и по-чиста енергия, каза Саймън Стийл. Той добави, че предимствата от чистата енергия са още много.
Всяка икономика по света е обсадена от климатични катастрофи, които отнемат до 5 на сто от БВП в някои страни. Най-високата цена плащат гражданите и бизнесите, подчерта Стийл.
Глобалният бум на чистата енергия се очаква да достигне два трилиона долара тази година, а процесът тепърва започва, посочи Стийл.  Той добави, че тъкмо това е причината Великобритания и Бразилия, две от страните от Г-20, да изпращат ясен сигнал на СОР29, че възнамеряват да увеличат климатичните действия в бъдещите си национални планове, наричани национално определени приноси (NDC), защото това е изцяло в икономическия им интерес. Нашата задача е да превърнем това в достижимо за всички. За да е възможно всяка от вашите страни може да предложи и изпълни амбициозен национален климатичен план, обхващаш парниковите емисии от всички сектори и съобразен с научните препоръки за удържане на ръста в средните глобални температури до 1,5 градуса по Целзий над прединдустриалната епоха, каза Стийл.
На събитието бяха представени резултати от прилагането на модела на организацията NDC Partnership за ускоряване на изпълненията на националните климатични планове (NDC), осъществявани от националните правителства спрямо приоритетите им и с подкрепата на сътрудничество с различни партньори.
/ЕС/

Title „Продължаваме Промяната“ ще подкрепи Силви Кирилов за председател на НС, от "Демократична България" ще гласуват с "въздържал се":
"Продължаваме Промяната“ ще оттеглят кандидатурата на Андрей Цеков за председател на Народното събрание и ще подкрепят Силви Кирилов от „Има такъв народ“ за председател, съобщи съпредседателят на ПП Кирил Петков пред медиите в кулоарите на парламента. Подкрепата към Кирилов ще бъде дотам, докато „сме сигурни, че той подкрепя махането на бухалките на Пеевски и на Борисов“, допълни той. 
Ако не заработи парламентът, нито ще можем да спрем избирането на главния прокурор за следващите седем години, нито ще можем да сменим Изборния кодекс, отбеляза Кирил Петков. Той добави, че за ПП е недопустимо на следващи избори да се отиде с настоящия Изборен кодекс и с главен прокурор Сарафов.
Надежда Йорданова от „Демократична България“ посочи, че ще гласуват "въздържал се", защото за тях "влизането в едно мнозинство с "Възраждане" е ценностна пречка".
 
/ВД/

Title Протестно шествие срещу повишаването на цената на застраховката "Гражданска отговорност" организираха таксиметрови шофьори в Русе:
This is a modal window.
Beginning of dialog window. Escape will cancel and close the window.
End of dialog window.
Протестно шествие срещу повишаването на цената на задължителната застраховка "Гражданска отговорност" организираха таксиметрови шофьори в Русе. В рамките на около час между 10:00 ч. и 11:00 часа те преминаха по основните булеварди и улици на града. От 10:00 ч. до 12:00 часа не работеха и централите за обслужване на клиенти към таксиметровите фирми.
"От три до 11 пъти се вдига цената на задължителната застраховка в зависимост от застрахователната компания. Това е спекулация и изнудване. Би трябвало поне някаква статистика да покажат - в какви произшествия са участвали виновно таксиметровите автомобили. Тези момчета са най-натренираните шофьори в града. Карат личните си автомобили и никой няма сметка да се блъсне и да стои гладен. Това е като гръм от ясно небе", каза управителят на таксиметрова фирма в Теодор Миланов. Той уточни, че протестът е "първи, уведомителен". "Трябва да се усети това безправие", каза още Миланов. По думите му и оборотите падат, професията вече става безинтересна, фирмите от 12 в миналото днес са четири. 
Таксиметровият шофьор Станислав Станчев коментира, че по този начин се проверява "дали ще има реакция, за да може после да повишат застраховките на останалата част от българския народ".
"С минималната работна заплата, като кажете на едно семейство, че трябва да плати 400 - 500 или 1000 лева за застраховка, ще има доста коли, които ще стоят по паркингите", каза Станчев. Той настоя и за премахване на пределната цена на превоза, която се определя с решение на Общинския съвет. 
"В каква сфера има такова повишение - 1100% от раз. Държавата е ударила дъното с отсъствието си в регулацията в каквато и да е посока за плащанията. Пътнотранспортните произшествия с участието на таксиметровите шофьори е абсолютна рядкост. Никой таксиметров шофьор няма сметка да изкара акъла на клиентите и повече никой да не го търси. Всеки избягва конфликт на пътя и гледа да бъде много по-толерантен от обикновения водач. Държавата трябва да сложи таван на тези цени. Ние работим в услуга на обществото. Както камионите са артерията за икономиката на всяка държава, така сме и ние", добави таксиметровият шофьор Николай Николов. 
Протестното шествие в Русе беше част от националния протест в различни градове в страната.
Припомняме, че по повод актуалната ситуация с ценовата динамика по застраховката "Гражданска отговорност" от Асоциацията на българските застрахователи заявиха, че необходимата премия за покритие на риска на задължителната застраховка при таксиметровите автомобили е нормално да бъде в пъти по-висока от тази за останалите леки автомобили. 
Комисията за финансов надзор образува проверка, в рамките на която е изискала от поднадзорните си лица данни, въз основа на които да бъдат установени фактите във връзка с твърденията за поскъпването на задължителната за автомобилите застраховка "Гражданска отговорност" и при необходимост да бъдат предприети надзорни мерки.
/РИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Обединение “България може”: Предстоящо:
В събота, 23.11.2024 година ще се проведе Учредително събрание на политическа партия „България Може“. Събитието започва в 10:00 часа. То ще се състои в зала „Аула Максима“ на Университета за архитектура, строителство и геодезия в град София. В 14:30 часа е предвидена пресконференция за представителите на медиите, в която ще участва новоизбраното ръководство на партията. 
 
 
 
/ХЯ/

Title Амбицията, която „Европа на суверенните нации“ има, е да се превърне в основен политически фактор, каза Костадин Костадинов:
This is a modal window.
Beginning of dialog window. Escape will cancel and close the window.
End of dialog window.
Амбицията, която „Европа на суверенните нации“ има, е да се превърне в основен политически фактор. Това заяви пред журналисти лидерът на „Възраждане“ Костадин Костадинов след среща между депутатите от Европейския парламент от групата на „Европа на суверенните нации“ и депутатите от „Възраждане“.  
Най-важното е, че установихме за пореден път пълно съвпадение на нашите програми, без никакви различия - при условие, че не сме съгласували и тепърва се договорихме да започнем създаването на работни групи, които да конституират обща управленска програма на „Европа на суверенните нации“ в ЕС, каза Костадинов. 
По думите му тези работни групи ще бъдат в отделните сегменти – земеделие, индустрия, демография. 
Основната тема, която коментирахме, беше свързана с миграцията, с начина, по който тя се отразява на ЕС и бъдещето пред ЕС след избора на Доналд Тръмп за президент на САЩ. Това е нещо, което в нашата държава изключително много се подценява, а не би трябвало, защото най-могъщата държава, тази, която на практика е сюзерен на България в момента, сменя своята външна политика и своя външнополитически курс, коментира Костадин Костадинов. Според него това е нещо, което българските управляващи явно все още не се разбрали.
 
/БИ/

Title Производствените цени в Германия не спират да се понижават от юли 2023 г. насам:
В Германия цените, на които производителите предлагат своята продукция, са продължили да се понижават през октомври, но с по-бавен темп на забавяне в сравнение със септември. Това сочат данните на федералната статистическа служба "Дестатис" (Destatis), публикувани днес и цитирани от ДПА.
Германските производствени цени са спаднали с 1,1 на сто на годишна основа (спрямо октомври 2023 г.), след като през септември беше отчетено, че са се понижили с 1,4 на сто. Те намаляват от юли 2023 г. насам, посочва ДПА.
Основен фактор за низходящия тренд е спадът на производствените цени на енергийните продукти. Те са се понижили средно с 5,6 на сто спрямо година по-рано, като цените на петролните продукти са спаднали с 12,9 на сто. 
Капиталовите и междинните продукти, както и стоките, предназначени за крайните потребители, са поскъпнали, отбелязва "Дестатис".
Ако не бъдат отчитани енергийните продукти, цените на производител в Германия през миналия месец са се повишили с 1,3 на сто на годишна основа. 
На месечна основа (спрямо септември 2024 г.) цените, на които производителите в Германия предлагат своята продукция, са се повишили с 0,2 на сто през миналия месец, след месечното понижение с 0,5 на сто през септември. 
/СС/

Title Ботсвана, Мозамбик и Танзания са последните три отбора, който се класират за финалите на Купата на африканските нации:
Отборите на Ботсвана, Мозамбик и Танзания си осигуриха  последните места на финалите на турнира за Купата на африканските нации през следващата година, след като квалификациите приключиха вчера.
Ботсвана направи равенство 1:1 като гост на Египет, за да спечели точката, от която се нуждаеше, и да се класира за втори път, докато Танзания победи Гвинея с 1:0 у дома.
Мозамбик трябваше да избегне поражение като гост в дербито срещу Гвинея Бисау, за да си осигури място на финалите, но взе изненадваща победа с 2:1, за да се класира за втори пореден турнир.
Загубата у дома от Мали миналата седмица постави надеждите на Мозамбик в опасност и даде шанс на Гвинея Бисау да ги изпревари в класирането на група I с домакинска победа.
Но Бруно Ланга отбеляза след девет минути игра, за да направи нещата по-трудни за Гвинея Бисау и въпреки че домакините изравниха чрез Бето от Евертън преди полувремето, Мозамбик възстанови предимството си в 52-ата минута чрез Стенли Ратифо. Така тимът намери място на финалите в Мароко през декември следващата година.
Ботсвана се нуждаеше от точка като гост в Кайро в последния си мач от група С и стигна до нея с попадение на Омаатла Кебато в осмата минута.
Тимът на Египет, който даде почивка на Мохамед Салах за този международен прозорец, изравни седем минути по-късно чрез Махмуд Трезеге. Отборът имаше 82 процента притежание на топката и 29 положения за гол, но не успя да стигне до победата.
/ИК/

Title Иван Иванов: Няма вече време за детски игри, време е за важните за България решения:
„Залогът в момента е цялата държава. Отговорността е на първите две политически сили - ГЕРБ-СДС и ПП-ДБ. На българския народ обаче му омръзна да им гледа надиграването“. Това заяви в ефира на Nova News зам.-председателят на ПГ на БСП – ОБЕДИНЕНА ЛЕВИЦА Иван Иванов. 
Той обясни, че левицата е провела срещи и с двете групи и на нито една от срещите не е представена конструктивна визия за излизане от кризата. „Всеки иска да покаже, че е по-голям и да командва и не комуникират помежду си. Какво да правим останалите политически сили в парламента, за да излезе нужния математически сбор, за да тръгне парламента“, попита социалистът. Иванов подчерта, че сутринта ПП е отказала среща с Възраждане което показва още веднъж, че няма изгледи пазарлъкът да приключи. 
Той коментира, че само левицата показва градивно поведение и желание за диалог - среща се с всички групи, които са отправили покани към нея. „Правим всичко възможно за намиране на варианти за излизане от ситуацията, но до момента не срещаме никакви предложения от едните или от другите“, наблегна социалистът. 
Иванов подчерта, че е жизнено необходимо за държавата ни да започне работата на Народното събрание, защото има въпроси, които не търпят отлагане, като Бюджет 2025, важни социални плащания които няма да могат да бъдат направени. „На фона на всичко това, едни хора продължават да си играят игри. Време е да се сложи край на това и да поемат своята отговорност“, заключи Иван Иванов.
На въпрос за кандидатурата на доц. Киселова за председател на парламента, той коментира, че левицата няма причина да  я променя.
/ХЯ/

Title Българска стопанска камара: България е в застой по отношение на иновациите:
Българската стопанска камара (БСК) представя своя пореден годишен анализ за мястото на България в Глобалния индекс за иновации.
Глобалният индекс за иновации измерва настоящото състояние на иновациите в световен аспект, като чрез задълбочената си методология представя ясен поглед върху тенденциите на развитие както в глобален план, така и за всяка отделна държава. Индексът е използван от много страни като отправна точка при разработването или подобряване на националните политики с цел иновационно и технологично развитие. Ето защо, екипът на БСК ежегодно следи позицията и свързаната с нея оценка на България в индекса, като той дава ценни насоки за посоката на развитие на страната.
Анализът на БСК е със заглавие „Запазването на позицията на България в Глобалния индекс за иновации 2024 - добра новина или реално изоставане“. В него се посочва, че позицията на страната ни в Глобалния индекс остава непроменена спрямо предходната година – 38-мо място, но за разлика от повечето страни, които подобряват представянето си в различните измерения на индекса, България, както и предходната година, отчита влошаване на представянето си.
Иновационните икономики в Топ 3 по региони остават непроменени от миналата година: САЩ е лидер в Северна Америка, Бразилия в Южна Америка и Карибите, Швейцария в Европа, Южна Африка в Субсахарска Африка, Израел в Северна Африка и Западна Азия, Индия в Централна и Южна Азия и Сингапур в Югоизточна и Източна Азия и Океания. Промени обаче има в класирането на иновационните икономики по групи доходи. В групата на държавите с високи доходи позициите се запазват: първа е Швейцария, следвана от Швеция и САЩ. Промени има в групата със средно високи доходи, като Китай запазва лидерската си позиция, Малайзия отново е на 2-ро място, а Турция измества България от третото място. Филипините успяват да влязат в топ 3 на страните с по-ниски средни доходи.
В глобален план, се забелязва се намаляване на инвестициите в иновации за 2023 г., за разлика от периода 2020 – 2022, когато имаше ежегодно увеличаване. Технологиите и внедряването им продължават да напредват с много бързи темпове, както и социалноикономическият ефект от иновациите. В обратна посока обаче се движи прогресът на зелените технологии, който се забавя и отчита спад.
Иновационната среда в България има следните характеристики:
В допълнение, анализът на БСК поставя на фокус темата „Изкуствен интелект, космически технологии и приложна математика“. Подбрани са тези области, тъй като са ключови и определящи бъдещето. Те са в центъра на глобалната технологична надпревара и, естествено, са свързани с множество области на познанието. Приложната математика е в сърцевината на открития от областта на физиката, инженерството, медицината, финансите, компютърните науки и индустрията и комбинира математиката като наука със специализираното знание в дадена област.
„В тази обстановка на изострено пренареждане и надпревара за по-добро позициониране на страните в глобалните вериги на доставки с висока добавена стойност, всяка година застой е равносилен на сериозно изоставане. Азбучна истина е, че създаването и внедряването на ново знание и възпитаването на високообразовано население е ключ към просперитета и богатството на цялото общество. В този смисъл, България продължава да губи ценно време, което в един момент няма да може да бъде наваксано. Глобалният индекс за иновации и индексите, свързани с глобалното позициониране на българската наука, ясно очертават проблемите и пречките пред развитието на иновационната екосистема в България, а именно задълбочаваща се криза на институционално ниво, липсата на адекватен национален ресурс за подкрепа на иновациите, дълбоко остаряла нереформирана образователна система“, се казва още в анализа на БСК.
ВИЖТЕ ПЪЛНИЯ ТЕКСТ, ВКЛ. ГРАФИКИ И ТАБЛИЦИ – ТУК!
/ХЯ/

Title Първата слънчева електроцентрала в индустриален мащаб на Азербайджан произвежда електричество за над 110 000 домакинства:
Прашният полупустиннен пейзаж на Азербайджан, на около час път южно от столицата Баку и недалеч от петролните терминали и рафинерии на Каспийско море, внезапно отстъпва пред безкрайни редици слънчеви панели, покрили плавните извивки на хълмовете. 
Соларната електроцентрала „Гарадах“ разполага с капацитет от 230 мегавата и над 570 000-те й панела могат да произвеждат електроенергия, достатъчна за захранването на 110 000 домакинства. 
С площ от 550 хектара тя е първата слънчева електроцентрала в страната в индустриален мащаб и е построена с преки чуждестранни инвестиции от 262 млн. долара. 
Работихме тясно с правителствените агенции и регулатори, за да разработим на основата на съществуващото законодателство разпоредбите, необходими за изграждането и работата на такава електроцентрала, разказва Камил Манафов, управител на съоръжението. 
Сред институциите, финансирали построяването й, са Европейската банка за възстановяване и развитие (ЕБВР), Азиатската банка за развитие (АБР), Японската агенция за международно сътрудничество, както и Фондът за развитие на Абу Даби. 
Електроцентралата, собственост на компанията „Масдар“ (Masdar) с централа в Обединените арабски емирства, е първият голям проект в областта на възобновяемата енергия на богатия на петрол и газ Азербайджан, който е домакин на климатичната конференция на СОР29. 
Слънчевата електроцентрала с дейността си намалява емисиите на страната с 200 000 тона годишно, спестявайки използването на 110 метрични тона природен газ на година. 
Заработила през октомври 2023 г., централата има централна роля в амбициите на Азербайджан да стане голям производител и на зелена енергия. 
Страната е заложила диверсификация на икономиката и енергетиката си в редица стратегически документи и си е поставила за цел да увеличи капацитета си за възобновяема енергия до 30 процента към 2030 година. 
Властите активно подкрепят проекта в Гарадах, предоставяйки терена – в миналото обработваема, но останала без водоизточници, земя в равнината Абшерон, където се отчитат максимален брой слънчеви дни годишно, и изграждайки инфраструктурата за свързване с електропреносната мрежа.  
Слънчевата електроцентрала е най-голямата в Каспийския регион, както и в Общността на независимите държави (ОНД), но в нея работят само 23 души благодарение на високата степен на автоматизация на процесите – всяка нощ над 600 робота почистват слънчевите панели от наслоилия се през деня прах. 
През юни тази година съвместна инициатива на държавния енергиен гигант СОКАР (SOCAR) и „Масдар“ постави началото на строителството на още три вятърни и слънчеви електроцентрали.  
 
/АКМ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Депутатите подновиха заседанието си в пореден опит да изберат председател на Народното събрание:
Депутатите подновиха първото си заседание в пореден - четвърти опит, да изберат председател на Народното събрание.
При първите три гласувания до балотаж стигнаха Рая Назарян от ГЕРБ-СДС и Андрей Цеков от „Продължаваме промяната-Демократична България“(ПП-ДБ), но никой от тях не събра необходимия брой гласове и заседанието беше прекъсвано.
В понеделник, след коалиционен съвет, от ПП-ДБ обявиха, че ще оттеглят Андрей Цеков като кандидат за председател на Народното събрание.
Председателстващият заседанието Силви Кирилов приветства с "добре дошли" гостите от групата в Европейския парламент „Европа на суверенните нации“.
 
 
/БИ/

Title Руските специални служби арестуваха германски гражданин, обвинявайки го в саботаж:
Руската Федерална служба за сигурност (ФСС) е задържала днес в Калининград германски гражданин, обвинявайки го, че е планирал саботаж, предаде ДПА.
Твърди се, че при влизане на територията на руския балтийски анклав от Полша в автомобила му, който той шофира от родния си Хамбург, са открити около 50 грама експлозиви.
Руските власти твърдят, че мъжът е получавал инструкции от украинец, който също живее в Хамбург, за да извърши нападение, предаде руската новинарска агенция РИА Новости.
Руските власти също така подозират германеца, че през март тази година е извършил взрив на газоразпределителна станция в Калининградска област.
Към момента няма независимо потвърждение на тази информация.
Руските медии уточняват, че задържаният германец е роден през 1967 г. в Хамбург.
/ГГ/

Title Община Варна обяви обществена поръчка за основен ремонт на ул. "Александър Стамболийски" в кв. „Чайка“:
Община Варна обяви обществена поръчка за проектиране и изпълнение на строителни и монтажни работи на обект:  „Реконструкция и благоустрояване на ул. "Александър Стамболийски". Поръчката включва обособяване на зони за отдих, подмяна на улично осветление, обновяване на ландшафта по пешеходната зона на улицата и предблоковото пространство. 
Улицата попада в район „Приморски“ и е една от главните пътни артерии в кв. „Чайка“, свързваща бул. „Княз Борис I“ и бул. „Васил Левски“. Общата площ на обекта е около 27 000 м2, като в това число са включени всички улични настилки, тротоарни площи, паркинги, зелени площи и паркови пространства. Прогнозната стойност на обекта е 11 049 999 лева и се финансира от Инвестиционната програма за общински проекти на Министерството на финансите. 
В проекта ще бъдат предвидени изграждане на нова пътна настилка, паркоместа, тротоари и площи за пешеходно движение, включително достъпна градска среда. Предвидено още е изграждане на велосипедна инфраструктура, включително площадки за заключване на индивидуални велосипеди и стоянки за споделени велосипеди и тротинетки. 
Площадното пространство ще бъде благоустроено с детски и спортни площадки, зони за родители с малки деца, тихи кътове. При облагородяването на парковото пространство и озеленяването проектът ще бъде съобразен със съществуващата трайна растителност – ще й бъде направена оценка на състоянието и интегрирането ѝ в проектните решения, се посочва в проектната документация. 
Ще се търси решение за подобряване на градската среда чрез ново улично осветление, включително подмяна на захранващи кабели при необходимост и осигуряване техническа възможност за видеонаблюдение на цялата проектна територия. Заложена е реконструкция и обновяване на съществуващите подземни комуникации и надземни елементи на техническата инфраструктура, така че да се осигури безаварийна експлоатация. 
Срокът за получаване на оферти или на заявления за участие е 16 декември 2024 г.  Заложеният срок за изготвяне на инвестиционен проект е до 6 месеца от получаване на възлагателно писмо, а за изпълнение на СМР – до 15 месеца от датата на откриване на строителната площадка. 
 
 
/МТК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Министерство на финансите: Вицепремиерът и министър на финансите Людмила Петкова се срещна с президента на ЕИБ Надя Калвиньо:
Заместник министър-председателят и министър на финансите Людмила Петкова се срещна с президента на Европейската инвестиционна банка (ЕИБ) Надя Калвиньо, която е на първа официална визита в България, след като пое поста си през януари 2024 г. По време на разговора бе обсъдено бъдещото партньорство между Групата на ЕИБ и страната. Тема на срещата бяха още възможностите за подпомагане при усвояването на средствата от Европейските фондове под споделено управление, изпълнението на Механизма за възстановяване и устойчивост и възможните инвестиции за прилагане на реформите и мерките, необходими за постигане на балансиран и устойчив преход на държавите членки към климатична неутралност. „ЕИБ е дългогодишен партньор на България и ние оценяваме предоставената от ЕИБ финансова подкрепа и консултантски услуги, както и конструктивното сътрудничество с българските власти по въпроси от взаимен интерес в редица области. Ефектът от тази подкрепа е забележим. Ще са необходими значителни инвестиции за прилагане на реформите и мерките, необходими за постигане на целите за зелен преход, кръгова икономика и цифровизация и ние ще разчитаме на ангажираността на ЕИБ и нейната способност да разработва и предоставя нови продукти и иновативни решения, съобразени с специфичните нужди на страните,“ подчерта вицепремиерът Людмила Петкова. “Нашите консултантски услуги и финансиране променят облика на България, подобряват инфраструктурата и работят в подкрепа на икономическия растеж, работните места и просперитета на страната,“ заяви президентът на Групата на ЕИБ Надя Калвиньо. „Моето послание към българските домакинства, предприемачи, иноватори и земеделци е, че  можете да разчитате на засиления ангажимент на Групата на ЕИБ през идните месеци и години.“ 
От стартирането на дейността си в България от 1992 година до днес Групата на ЕИБ е предоставила на страната финансиране на обща стойност около 10  млрд. евро за осъществяване на инвестиции в областта на енергетиката, транспорта, фармацевтичната и хранителната промишленост, регионалното и общинското развитие, водоснабдяване и канализация, третиране на битови отпадъци, околна среда, здравеопазване, сателитни технологии, научно изследователски и развойни дейности и др. Само за миналата година групата на ЕИБ подкрепи българската икономика с 1,11 млрд. евро под формата на нови кредити, гаранционни ангажименти и други финансови инструменти. 
По време на срещата беше изтъкната активната роля на ЕИБ в предоставянето на заеми в частния сектор за финансиране на проекти за малки и средни предприятия  и дружества със средна капитализация, които са двигател на растежа и развитието и осигуряват съществен дял от брутния вътрешен продукт на България. До сега банката е предоставила кредитни линии на банки посредници за подкрепа на малки и средни предприятия в България на обща стойност над 2,46 млрд. евро., като само през 2023 г. размерът на финансирането възлиза на 774 млн. евро.
 
/ХЯ/

Title Кафява мечка от зоопарк в Кент се възстановява много добре след мозъчна операция:
Кафява мечка от Кент, която през октомври претърпя новаторска, животоспасяваща мозъчна операция, се възстановява много добре след шестседмична рехабилитация, предаде ДПА. 
Кафявата мечка се казва Боки и е първата в историята, на която е направена мозъчна операция, казаха от зоопарка „Уайлд тръст“ (Wildwood Trust). Животното, което е на две години е страдало от припадъци, за които се смята, че са причинени от хидроцефалия. Това е състояние, характеризиращо се с повишено вътречерепно налягане вследствие на абнормно натрупване на гръбначно-мозъчната течност. Боки е бил лекуван с преднизолон, за да се справи с подуването и натрупването на течности. Служителите на зоопарка спират медикамента, след като мечката изпада в летаргия. Решено е, че мозъчна операция е най-добрият вариант за Боки. Кафявата мечка е оперирана на 9 октомври.
Ветеринарният хирург Ромейн Пици, който се отказа от хонорара си за тази работа, извършва хирургическата намеса. Той казва, че операцията е минала успешно и Боки е на етап, в който експертите могат да се опитат да не му дават повече лекарства.
След операцията Боки е качил 20 килограма, което е положителна стъпка. След шест седмици рехабилитация и възстановяване екипът смята, че той почти се е върнал към нормалното си състояние. „Шестте седмици изглеждат толкова кратко време, когато се замислите колко много се е подобрил Боки от деня на операцията“, каза Марк Хабен, директор на зоопарка.
Пици, който през 2013 г. е прави мозъчна операция на черна мечка, казва: „Толкова е прекрасно да видя, че малко повече от месец след хирургическата намеса Боки се справя толкова добре. След операцията той не само се възстановява бързо, катерейки се и играейки, но и смятаме, че състоянието му предразполага да спрем лекарствата“.
/РБ/

Title Депутати и общински съветници от опозицията нахлуха в сградата на съда в Нови Сад след сблъсък с полицията:
Депутати и общински съветници от опозицията нахлуха в сградата на съда в северния сръбски град Нови Сад, съобщи регионалната телевизия Ен1. Те влязоха в сблъсък с полицаите, които охраняват входа на сградата. Четири депутатки успяха да отнемат защитният шлем на един от полицаите и да го извадят от общия кордон. 
"Може да е малко комично, но всъщност е тъжно", каза пред Ен1 една от депутатките, която обяви, че е блъскана и ритана от силите на реда въпреки депутатския имунитет, който би трябвало да я защитава.
Втори ден опозиционните депутати и общински съветници от Нови Сад блокират входовете на сградата на съда и прокуратурата в града. В тези акции не участват обикновени граждани, за да бъдат предотвратени нови арести, съобщават сръбските медии.
Исканията на протестиращите депутати и общински съветници са да бъдат освободени всички политически активисти, арестувани по време на големия протест на 5 ноември. 
"Пуснете ги всичките!", скандираха депутатите и общинските съветниците пред сградата на съда, предаде Ен1.
Основната цел на блокадата е и да бъде принуден съда да започне да работи и да повдигне обвинения на виновните за трагедията в Нови Сад, казаха депутатите.
Всеки ден в Нови Сад има протести след срутване на бетонна козирка на жп гарата на 1 ноември, когато загинаха 15 души .Първоначално загиналите бяха 14, но в неделя един от най-тежко пострадалите почина в Клиничния център на Войводина и жертвите станаха 15.
В момента няколко депутати се намират в сградата на съда след пробива  на полицейския кордон, но основната група е пред сградата, а полицията получи подкрепление.
Вчера сърбският президент Александър Вучич обяви, че днес и в следващите дни очаква оставки в правителството и в други институции, за да бъде поета отговорност за трагедията в Нови Сад.
 
/ПК/

Title Руски команден пункт в Белгородска област бе „успешно поразен“, заяви украинското военно разузнаване:
Украинската агенция за военно разузнаване днес съобщи, че руски команден пункт в град Губкин в Белгородска област на около 168 километра от границата с Украйна е бил „успешно поразен“, предадоха Ройтерс и Укринформ.
В изявлението на Украинската военно-разузнавателна агенция, направено ден след като Русия съобщи, че Украйна е използвала американски ракети АТАКМС, за да нанесе удари по руска територия, не се уточнява кой е извършил днешната атака, кога е станала тя или какво оръжие е било използвано.
/ГГ/

Title Режисьорът Михал Знаниецки представя в концерт свои студенти от Музикалната академия „Карол Шимановски” в Катовице:
По идея на режисьора Михал Знаниецки и с подкрепата на Община Стара Загора Държавна опера - Стара Загора отвори врати за 20 студенти от класа по актьорско майсторство от Музикалната академия „Карол Шимановски” в Катовице, Полша, съобщиха за БТА от културната институция. Те са специални гости в продължение на 10 дни и ще поднесат на зрителите и състава на театъра концерт-матине, който ще се състои на 21 ноември във фоайето на Операта. На рояла ще им акомпанира пианистът Мирослав Георгиев.
Подобно сътрудничество не е необичайно – директорът на Старозагорската опера Огнян Драганов залага в приоритетите на театъра подпомагането на млади таланти, които имат шанса да направят своите първи професионални стъпки и успешни дебюти на сцена. В афиша на Старозагорската опера редовно присъстват спектакли, концерти и инициативи, свързани с активен творчески обмен и партньорство с Националната музикална академия „Проф. Панчо Владигеров”, както и с Национално училище за музикални и сценични изкуства „Христина Морфова”-Стара Загора. За пръв път в рамките на 54-то издание на Фестивала на оперното и балетното изкуство,  в Стара Загора пристигнаха студенти от Полша, които ежедневно активно присъстват на репетициите на диптиха „Джани Скики”/”Самодивите”. Те получават и конкретни задачи от своя преподавател режисьорът Михал Знаниецки, съобщиха още от културната институция. 
Освен работата с режисьора, младите специализанти имат възможността да проследяват работата с диригент, а някои от тях участват  и като изпълнители по време на репетициите на спектакъла на операта „Джани Скики”. Знаниецки е избрал това заглавие за техен дипломен спектакъл, който ще бъде реализиран през декември в Полша, уточниха от  Държавна опера - Стара Загора.
В програмата на събитието са включени произведения от Моцарт, Хендел, Бизе, Пучини и други.
Както БТА съобщи началото на Фестивал на оперното и балетно изкуство в Стара Загора ще бъде с премиерните спектакли „Джани Скики“ и „Самодивите“. Събитието се отбелязва за 54-ти път и ще се проведе от 21 ноември до 4 декември 2024 г.
 
/РБ/

Title Д-р Теодора Иванова, председател на Държавната агенция за закрила на детето: България постигна немалко в политиките за децата, но има още много какво да се надгради:
Днес, 20 ноември, светът отбелязва 35 години от приемането на Конвенцията на ООН за правата на детето. Конвенцията е най-широко ратифицираният договор за правата на човека в историята –196 държави приемат документа. Р България ратифицира Конвенцията през 1991 г. и тя е част от вътрешното право на страната ни. 
С подписването на Конвенцията започва формирането на съвременната българска политика в областта на закрилата на детето, включително защита на гражданските, икономическите, социалните и културни права на децата. Системата за закрила на детето в България непрекъснато се надгражда. Редица законови и подзаконови нормативни актове, стратегически документи и програми се променят и актуализират, за да отговарят на потребностите на децата и семействата им. Не на последно място се засили и координацията и междусекторния подход между институциите при работата им с деца. 
„20 ноември е изключително важен ден за Държавната агенция за закрила на детето, защото в Конвенцията на ООН за правата на детето са залегнали всички принципи, в които аз като председател на ДАЗД и целия екип на Агенцията, вярваме, и на които е подчинена цялата ни дейност и стремежи. Убедена съм, че дори разделени по дадени въпроси, които касаят децата, цялото ни общество сме на едно мнение, че всяко дете заслужава възможност за пълноценно развитие в спокойна и безопасна среда. И това трябва да е ангажимент на всеки възрастен. Равносметката на изминалите 35 години показва, че България постигна много в политиките за децата, но има още какво да се надгради, за да гарантираме благосъстоянието на всяко дете и семейството му“, коментира д-р Теодора Иванова, председател на ДАЗД.
През 2024 г. се отбелязва и стогодишнината от Женевската декларация за правата на детето от 1924 г., в която за първи път се обръща внимание, че децата имат необходимост от особени грижи. 
„Днес, когато отбелязваме 35 години от приемането на Конвенцията, с която ние възрастните, дадохме обещание на децата, че ще положим всички усилия за спазването на техните права, си позволявам отново да апелирам към цялото ни общество – нека бъдем обединени и да поставим интереса на децата над всеки друг.“, допълни д-р Иванова. 
 
/ХЯ/

Title Състоянието на контузения Овечкин ще бъде преценявано седмица за седмица:
Състоянието на контузения капитан на Вашингтон - Александър Овечкин, ще бъде пределянаво седмица за седмица, съобщиха от клуба от Националната хокейна лига.
39-годишният Овечкин получи травма на левия крак след сблъсък с Джак МакБейн от Юта и напусна принудително леда в 5:30 минута на третия период  при вчерашната победа на столичани с 6:2 в среща от редовния сезон на шампионата. Руският нападател, който реализира два пъти в двубоя, е лидер при стрелците в НХЛ през този сезон с 15 попадения. Той увеличи сметката си на 868 гола в кариерата си и се доближи на 26 от рекорда на Уейн Грецки от 894.
Овечкин ще премине нови медицински изследвания по-късно в сряда. Любопитното е, че за 20 сезона в лигата той е пропуснал само 35 срещи  заради физически проблеми, като най-дългата му принудителна серия извън леда е от шест поредни мача през 2009 година.
Хокеистите на Вашингтон имаха почивен ден след успеха над Юта, а днес подновяват занимания преди домакинство на Колорадо в четвъртък вечерта местно време.  
/ДВ/

Title Прожекцията на филма „Гунди – легенда за любовта“ се състоя пред пълна зала, посочиха от Българския културен център в Сиатъл:
Прожекция на българския филм „Гунди – легенда за любовта“ се състоя на 16 ноември в киносалон Edmonds Theater на адрес 415 Main St. Edmonds, WA 98020. Събитието бе организирано от Българския център за култура и наследство в Сиатъл в партньорство с Българския филмов кръг в града и се осъществи пред пълна зала, съобщиха в своята страница във Фейсбук от Центъра за култура и наследство. 
В публикацията на Центъра е посочено още, че прожекцията е била открита с кратко представяне на филма от Теодора Минкова, вицепрезидент на Българския център за култура и наследство в Сиатъл. 
Лентата бе показана на български език с английски субтитри.
„Гунди – легенда за любовта“ е пълнометражен игрален филм, посветен на великия и обичан футболист от миналото Георги Аспарухов – Гунди. Лентата проследява живота на големия спортист от срещата му с Величка Маркова – Лита, до трагичния 30 юни 1971 година. В основата на сценария са неразказани досега истории от личния живот на Георги Аспарухов и неговата най-голяма любов – съпругата му Лита, с която преминават през редица изпитания на живота, футбола и системата, но остават заедно до самия край. На екран ще оживеят и някои от легендарните мачове с участието на Гунди благодарение на стотиците специални ефекти, използвани във филма“, е посочено в анотацията на творбата.
Продуценти на филма са Иван Христов и Андрей Арнаудов, режисьор е Димитър Димитров, оператор – Борис Славков, сценарист –  Емил Бонев. Участват Павел Иванов, Александра Свиленова, Димитър Маринов, Параскева Джукелова, Пенко Господинов, Емил Марков, Биляна Петринска, Александра Костова, Димитър Николов, Николай Урумов, Марио Василев, Дарина Радева, Мина Каукова, Даниел Върбанов, Владислав Карамфилов-Въргала, Владимир Люцканов, Стоян Радев.
Както БТА писа, Българският филмов кръг в Сиатъл е основан от Руми Стоянова преди девет години с идеята да бъде обогатен родният език на българските деца в САЩ. „Разбира се, любовта ми към киното ни е съществена част от мотивацията да вкарам енергията и ентусиазма, които това начинание изисква“, разказа по-рано за рубриката „БГ Свят“ на БТА Стоянова. 
Прожекциите са между три и пет на година и най-голямото предизвикателство в началото беше връзката с кинотворците в България, за да получа права за излъчване. Дарих при първия сезон с приходи сумата на българското училище в Сиатъл, а после продължих основно с арт и документални филми в кафенета със зали за прожекции. Тези места не позволяват непълнолетни лица да присъстват, затова инициативата се превърна в промоция на българското съвременно кино. Всички филми са със субтитри и така помогнахме малък брой чуждоезични зрители да се запознаят с нашето кино, сподели още тя. 
Постоянните програми на Българския център за култура и наследство в Сиатъл, чиито съпрезиденти са Елка Русков и Иван Ташев, са Женският хор „Българските гласове в Сиатъл“, Фолклорна танцова формация „Сиатъл чета“, Фолклорна танцова работилница, „Медена питка“, „Творилницата“ и Обществото за поезия и литературна проза „Глаголницата“.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title УНИЦЕФ България: Децата на 2050 г. ще бъдат изправени пред предизвикателно бъдеще в условията на климатични кризи, демографски промени и технологични неравенства:
На Световния ден на детето - 20 ноември, започва национална фондонабирателна кампания на УНИЦЕФ в България
На днешния Световен ден на детето УНИЦЕФ публикува нов доклад - „Състоянието на децата по света 2024: Бъдещето на детството в променящия се свят“, според който бъдещето на децата е в риск и трябва да бъдат предприети спешни действия за защита на правата им.
Докладът предвижда, че животът на децата ще бъде дълбоко повлиян от три основни „мегатенденции“ до 2050 г. – демографски промени, климатични и екологични кризи и бързоразвиващи се технологии.
"Децата вече са изложени на редица кризи – от климатични шокове до опасности онлайн, като тези проблеми ще се задълбочават," коментира изпълнителният директор на УНИЦЕФ, Катрин Ръсел. "Решенията, които лидерите вземат днес, ще определят света, който децата ще наследят. Създаването на по-добро бъдеще изисква спешни действия и новаторски подходи."
 В България всяко трето дете живее в риск от бедност или социално изключване – едно от най-високите нива в Европейския съюз. Социално-икономическите неравенства продължават да ограничават достъпа на децата до основни услуги като образование, здравеопазване и социална закрила, което прави тяхното бъдеще още по-несигурно в условията на климатичните и технологични предизвикателства.
От днес започва и Коледната кампания на УНИЦЕФ в България „ИМА ДЕЦА, КОИТО НЕ МЕЧТАЯТ ЗА ИГРАЧКИ “, която ще продължи до края на месец януари 2025.
Кампанията цели да подкрепи правото на всяко дете на закрила, грижа и приобщаващо образование. Средствата ще подпомогнат работата на УНИЦЕФ за предотвратяване на насилието, достъп до образование за деца със специални потребности и подкрепа за детското здраве и ранното детско развитие.
“От нас зависи какво бъдеще ще дадем на децата, като работата по осъзнаването на това бъдеще започва сега. Създаването на свят, в който всяко дете процъфтява, се основава на спазването на Конвенцията на ООН за правата на детето, като днес отбелязваме и 35 години от създаването на този така важен документ, ратифициран от почти всички държави в света. Конвенцията за правата на детето е нашето ръководство за справяне с предизвикателствата, пред които са изправени децата.”, заяви Кристина де Бройн, представител на УНИЦЕФ в България.
 Повече подробности за кампанията и как може да се включите в нея може да откриете тук. Можете да подкрепите каузите на УНИЦЕФ като дарите онлайн на www.dari.unicef.bg.
Всяка година на 20 ноември УНИЦЕФ организира глобална инициатива „Go Blue“и емблематични сгради по целия свят се осветяват в синьо, за да подкрепят каузата за правата на детето. В България няколко ключови сгради ще светнат в емблематичното за УНИЦЕФ синьо - Националният дворец на културата, Народното събрание и Столичната община.  
-----
 
Въз основа на мегатенденциите и много други социално-икономически показатели УНИЦЕФ възложи на Центъра за демография и глобален човешки капитал "Витгенщайн" да анализира сценарии, моделиращи как светът може да изглежда за децата през 2050 г. Сценариите са възможни резултати, а не прогнози.
Основни акценти от доклада:
Климатичната криза
Климатичните промени вече са факт – 2023 г. е регистрирана като най-горещата досега. Прогнозите сочат, че през 50-те години на 21-век . се очаква децата да бъдат изложени на нарастващи рискове като екстремни горещи вълни, наводнения и горски пожари. В България нивата на замърсяване на въздуха са сред най-високите в ЕС, което представлява сериозна заплаха за здравето на децата. Според доклада на Иноченти страната ни заема 35-то от 39 места сред държавите от ЕС и Организацията за икономическо сътрудничество и развитие по отношение на чистота, качество на въздуха и здравословна околна среда за децата .
Демографски промени
През 2050 година най-голямото детско население ще се намира в Африка на юг от Сахара и Южна Азия, докато детското население в Европа ще намалява. Делът на децата в Африка ще спадне под 40%, а в Източна Азия и Западна Европа ще бъде под 17% (в сравнение с 29% и 20% през 2000 г.). Това ще наложи разширяване на ресурсите за младото население в едни райони, докато в други ще се търси баланс между нуждите на децата и застаряващото население.
Технологични разделения
С бързото развитие на нови технологии като изкуствения интелект, децата са изложени както на възможности, така и на рискове. Въпреки че интернет достъпът в страните с високи доходи надвишава 95 на сто, в страни с ниски доходи достъп имат едва 26% от хората в днешния дигитален свят почти всеки втори млад човек в България не притежава основни дигитални умения (УНИЦЕФ, World skills clock ).
За УНИЦЕФ
УНИЦЕФ работи на някои от най-трудните места в света, за да достигне до децата в най-неравностойно положение в света. В повече от 190 държави и територии ние работим за всяко дете, навсякъде, за да изградим по-добър свят за всички.
За повече информация за УНИЦЕФ и неговата работа за децата посетете www.unicef.org
Следвайте УНИЦЕФ в X (Twitter), Facebook, Instagram и YouTube
 
/ХЯ/

Title Сдружението на общините предлага 3 януари да бъде неучебен ден, съобщи кметът на Враца Калин Каменов:
Управителния съвет на Националното сдружение на общините в Република България взе решение да предложи на образователния министър 3 януари да бъде обявен за неучебен ден, пише в информация, публикувана на официалната фейсбук страница на община Враца. По думите на кмета на Враца Калин Каменов, който е член на Управителния съвет на Сдружението, всички кметове са се обединили около мнението, че най-целесъобразно е първият работен ден на Новата година да бъде неучебен. 
БТА припомня, че в редица общини вече има издадени заповеди на кметовете за неучебен ден на 3 януари. От асоциация "Родители" изпратиха становище до Министерството на образованието и науката и Столичната община в подкрепа на решението. От синдикат "Образование" към Конфедерацията на труда "Подкрепа" също са изразили положителна позиция. 
/РИ/

Title Нямаме нова Стратегия за детето и това е проблем, заяви служебният министър на образованието и науката Галин Цоков:
This is a modal window.
Beginning of dialog window. Escape will cancel and close the window.
End of dialog window.
Нямаме нова стратегия за детето. Това заяви служебният министър на образованието и науката Галин Цоков по време на церемония по награждаване на граждански активисти за детски права по повод 35 години от приемането на конвенцията на ООН за правата на детето.
Има много несвършена работа. Един от най-сериозните проблеми е свързан със Стратегията за детето, отбеляза министър Цоков. 
Конвенцията на ООН за правата на детето, ратифицирана от България, e международният документ, който влияе най-силно върху социалните и образователните системи през последните години. "Дарявате децата с възможности, давате им сигурност, давате им приобщаваща среда, близка до семейната. Давате им и възможност за качествено образование. По-този начин развивате потенциала им", каза той пред наградените участници в церемонията. 
Цоков отбеляза добрата работа на образователните медиатори, които са част от екипите в образователната система, ежедневно работещи с децата. 
Едно от най-важните права на детето е то да бъде щастливо, да получи добро образование и да развива своите възможности. Нека всички заедно да направим така, че децата да получат, живеят и растат с това свое право, каза още образователният министър. 
В днешната церемония в Гранитна зала на Министерския съвет участваха също служебният премиер Димитър Главчев и служебният министър на труда и социалната политика Ивайло Иванов. 
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title За осма поредна година на съвместна церемония двойки от Казанлък ще отбележат 50 години съвместен живот:
За осма поредна година на съвместна церемония двойки от Казанлък ще отбележат 50 години съвместен живот. Това съобщиха от пресцентъра на местната администрация. Инициативата за златните сватби е на кмета на общината Галина Стоянова, а празникът ще бъде на 11 декември. 
От Общината призовават всички, които са сключили граждански брак в Казанлък през 1974 година, да заявят желанието си за участие в тържествената церемония на телефон 0431 99 546. Заявки се приемат до 4 декември. 
По данни на администрацията се очаква в церемонията да вземат участие почти 120 двойки. Те ще бъдат част от тържество, изцяло организирано от кмета, като подарък за техния празник. 
Както БТА съобщи, през 2023 година общо 64 двойки подновиха своите брачни обещания на обща церемония в Казанлък. 
 
/БИ/

Title Картина на Магрит постави рекорд на търг на "Кристис" в Ню Йорк:
Емблематична картина с маслени бои на Рене Магрит постави нов рекорд за художника и за най-скъпа сюрреалистична творба, след като беше продадена за 121 милиона долара на търг на "Кристис" в Ню Йорк, предадоха АФП и ДПА.
Картината "Империята на светлините" на Магрит, нарисувана през 1954 г., беше продадена за рекордната сума след 10-минутно наддаване на вечерната разпродажба на "Кристис" на произведения от  20-и век. 
Рекордна сума за произведение на сюрреализма прави "Империята на светлините" и една от най-скъпите картини в историята на аукционите.
Тя е част от поредица от едноименни картини на Магрит (1898-1967), символизиращи играта на светлина и сянка, която той обича. Творбата пресъздава парадоксалния образ на къща през нощта, осветена само от улична лампа, под синьото дневно небе.
Художникът сюрреалист рисува картината при необичайни обстоятелства. Той обещава творбата на трима различни купувачи, след като я показва на Венецианското биенале през 1954 г. 
Според "Кристис" в крайна сметка картината е придобита от четвърти купувач - Пеги Гугенхайм, и Магрит създава още три нейни версии, "за да успокои останалите разочаровани страни". Една от трите нови творби е тази, продадена за рекордна сума на търга. 
Предишният рекорд за творба на Рени Магрит, продадена на търг, беше 79 милиона долара през 2022 г., отново за картина от серията "Империята на светлините, припомня АФП.
Картината вдъхновява американския режисьор Уилям Фридкин да заснеме известния филм на ужасите "Екзорсистът" (1973), отбелязва АФП.
Картината е част от частната колекция на Мика Ертеюн - интериорна архитектка, която бяга от комунистическа Румъния и се установява в САЩ, където става влиятелна фигура в света на изкуството. Тя е съпруга на Ахмет Ертеюн, музикален магнат, основал лейбъла "Атлантик Рекърдс" (Atlantic Records), известен най-вече с подписването с "Лед Цепелин". 
/РБ/

Title Трябва да работим заедно за това децата да изживеят своето щастливо детство и да запазим техните права, заяви премиерът Димитър Главчев:
This is a modal window.
Beginning of dialog window. Escape will cancel and close the window.
End of dialog window.
Със съвместни усилия на институции, политици, граждански сектор и цялото общество трябва да работим заедно за това децата да изживеят своето щастливо детство и да запазим техните права – да имат равен достъп до качествени услуги. Това заяви служебният министър-председател Димитър Главчев на церемония в Министерския съвет по награждаване на граждански активисти за детски права по повод 35 години от приемането на конвенцията на ООН за правата на детето.
Отбелязваме 35 години от най-върховния документ в областта на правата на децата, посочи Главчев. Всички, които сме тук съвместно трябва да защитаваме тези права, подчерта той и допълни, че това се случва чрез провеждането на политики в тази област, за което има консенсус в обществото.
Георги Богданов, изпълнителен директор на Националната мрежа за децата отбеляза, че през годините бяха направени огромни стъпки в защитата на правата на децата, като например Законът за закрила на детето, развитието на системата за закрила на детето, развитието на социални услуги, реформите в законодателството, здравните и образователните медиатори. Направихме така, че да се затворят големите домове за деца и да се отворят нови алтернативни услуги, посочи Богданов.
Той обаче спомена и стъпките назад по отношение на правата на децата. Стратегията за детето в България вече шест години не е приета, отчете Георги Богданов. Политиците се уплашиха от пропагандата и дезинформацията, насочена срещу правата на човека и на детето, държавните институции се стъписаха. Тогава се оказа, че пак ние гражданските организации трябва да отстояваме, че детето е човешко същество и има своите права, каза още директорът на Национална мрежа за децата. Той обърна внимание и на темата за детското правосъдие, която по думите му е изключително изостанала.
Продължава това всяко трето дете в България да живее в бедност. Излизат деца от образователната система, функционално неграмотни – не могат да четат и пишат, коментира Богданов. Според него, за да се направи стъпка напред, е необходима смелост и устрем на гражданските организации и на политиците. Трябва да сме отговорни и да работим заедно, добави той.
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Държавна агенция "Държавен резерв и военновременни запаси": ТД „Държавен резерв“- Велико Търново проведе практическо обучение на курсанти от Националния военен университет:
ТД „Държавен резерв“- Велико Търново проведе практическо обучение на студенти и курсанти от Националния военен университет „Васил Левски“.
Инициативата се провежда регулярно всяка година и се е утвърдила като важна част от подготовката на бъдещите офицери.
Лектор на практическия стаж бе директорът на ТД „Държавен резерв“- Велико Търново Никола Костадинов. Той запозна студентите и курсантите с историята, структурата, функциите и дейността на ДА „Държавен резерв и военновременни запаси“.
Костадинов обясни още и какви са начините на съхранение и обновяване на държавните резерви и военновременни запаси. Директорът на ТД „Държавен резерв“- Велико Търново подчерта важността на бързата реакция по време на кризи и бедствия. Той акцентира върху ключовата роля на Агенцията в осигуряването на бързи и ефективни решения в критични моменти и отчете бързата намеса на Държавния резерв в подпомагането на общините, които бяха на воден режим през лятото, както и запълването на Резерва с лични предпазни средства по време на пандемията.  
В занятието се включи и служителят по сигурността на Териториалната дирекция „Държавен резерв“ – Велико Търново Александър Крумов. Той разясни на бъдещите офицери какви са начините на ръководене на стратегически обекти и координацията на дейността с останалите институции. Началник секторите на двете бази в региона Антония Янкова и Николай Коцев също се включиха в практическия стаж и показаха на студентите техниките за стопанисване и поддържане на запасите от зърно и горива.
Бъдещите офицери бяха впечатлени от модернизацията и автоматизираните системи в базите и начина на съхранение и оцениха стажа като изключително полезен.
Практическото обучение се провежда по инициатива на Националния военен университет „Васил Левски“. Студентите и курсантите, посетили базите на ДА ДРВВЗ се обучават по специалността „Национална и регионална сигурност“. Учебните планове по специалността предвиждат обучение с основна интердисциплинарна, широкопрофилна подготовка за придобиване на висше образование от професионално направление „Национална сигурност“ в област на висшето образование „Сигурност и отбрана“.
След провеждане на теоретичния аспект от подготовката, студентите преминават стаж, който включва посещения в държавни и местни структури. Една от основните цели на стажа е обучаемите да се запознаят на практика със специфичните дейности на различни структури от държавната и местната администрация, имащи отношение към националната сигурност. 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Непокътната древноегипетска мумия на сокол се продава в Абу Даби за близо 90 000 долара:
Рядка напълно запазена древноегипетска мумия на сокол на около 2600 години е обявена за продан за 89 660 долара в рамките на изложението “Абу Даби Арт” (Abu Dhabi Art) в столицата на Обединените арабски емирства (ОАЕ), съобщи в. “Нешънъл”. 
Мумията заедно с оригиналния си дървен саркофаг във формата на сокол принадлежи на австрийски частен колекционер, който я е купил по време на изложение във Франция през 80-те години на миналия век. Саркофагът е дълъг 55 сантиметра, а мумията е обвита в ленен плат, като главата е изрисувана в бежово и черно.
“Обикновено имаме или саркофага, или мумията, но в случая разполагаме и с двете,” казва за “Нешънъл” Хуго Ветшерек, собственик на антиквариата за редки книги “Инлибрис”, който е натоварен с продажбата на мумията. 
Рентгенова снимка показва, че скелетът на древната птица е непокътнат, като крилата са сгънати по подобие на ръцете при човешките мумии. Дясното крило е счупено, което показва, че соколът е бил принесен като свещен дар. В обявата за продажбата се посочва, че мумията е от времето на Двадесет и шестата династия на Древен Египет или 6-и век пр.н.е.
“Абу Даби Арт” се провежда всяка година през ноември под патронажа на престолонаследника на Абу Даби шейх Халед бин Мохамед Зайед Ал Нахаян. Форумът събира както местни, така и артисти от цял свят. 
/РБ/

Title Нека имаме повече данни, пожела служебният заместник-министър на електронното управление Александър Йоловски на Световния ГИС ден 2024:
Нека имаме повече данни, защото данните са бъдещето. Такова послание отправи Александър Йоловски, служебен заместник-министър на електронното управление, към присъстващите в залата, където се провежда организираната конференция от ГИС Алианс "Обединени ГИС за по-добро утре" по повод Световен ГИС ден 2024, който професионален празник се отбелязва за 25 година. Форумът се провежда в столичния "Хаят Риджънси София" (Hyatt Regency Sofia).
"Данните са в сърцето на европейската цифрова трансформация", обърна внимание Йоловски. 
В обръщението си той акцентира върху европейската цел спрямо данните, каква е българската политика по отношение на данните и която според него тепърва започва да се формулира и как ГИС – обществото може да се възползва от тази политика. 
"Европейският документ програма "Цифрово десетилетие" 2020 - 2030 очертава целите, които ЕС трябва да постигне в областта на цифровата трансформация до 2030 г. В четирите основни направления на тази програма, България се представя много добре по някои, но и е много назад в други", посочи Йоловски.
Една от темите, по която страната изостава сериозно, както се изрази той, е използването на нови технологии. Втора такава сфера са цифровите умения. Затова той призова българското общество да работи активно в тези две направления, защото "ЕС си е поставил за цел до 2030 г. да има нови 20 милиона специалисти, които да работят в Европейския съюз".
Със стратегическата рамка в областта, ЕС се стреми да възстанови загубеното спрямо другите два големи гиганта в цифровата трансформация в лицето на САЩ и на Китай, каза още Йоловски.
Той е убеден, че днес всичко опира до данните, но по думите му в България като че ли още "сме обхванати от парадигмата на документите" и ГИС сферата е едно от изключенията, които потвърждават правилото, че в България не се работи с данни, а с документи. 
Обръщайки се към участниците в конференцията, Александър Йоловски заяви, че всеки един в сектора трябва да познава европейската рамка за оперативна съвместимост, защото европейският пазар на данни, това което налага програмата за цифрово десетилетие 2020 - 2030 в Европейската стратегия за данни предполага всички данни в държавата и в частни системи да бъдат оперативно съвместими на ниво ЕС.
"Свърши времето, в което всеки си прави формат и всеки си избира с какви мета данни да обозначава данните, които има. Това вече е минало. Тези, които не приемат новия подход са обречени да останат в миналото. Бъдещето е една оперативно съвместима Европа с оперативно съвместими свързани данни", посочи Йоловски.
Очертавайки усилията на България като държава той изтъкна, че от септември 2023 г. в правомощията на министъра на електронното управление е и политиката за управление на данни, която, според неговото изказване, тепърва започва.
"Със Световна банка работим по един структуроопределящ проект, с който до края на следващата година в България ще бъде положена нормативната и организационна рамка на управлението на данните", заяви служебният заместник-министър на електронното управление. "С помощта на финансиране от Програмата "Научни изследвания, иновации и дигитализация за интелигентна трансформация" (ПНИИДИТ) ще бъдат създадени първите минимум девет пространства от данни. Надявам са да са много повече, защото финансирането е значително."
Това, което от МЕУ ще направят с европейско и с национално финансиране, според информацията на Александър Йоловски, е да изградят българския пазар на данни. 
"За отворените и пространствените данни се говори от години. Държавата споделя голяма част от своите данни. Бизнесът обаче няма механизми как сигурно да ги споделя, без да губи конкурентно предимство. В рамките на следващите години, чрез МЕУ, ще бъде създаден механизъм, в който да има каталог на данните - държавни и частни, които могат да бъдат използвани многократно. Тези данни ще се обработват в защитена среда", съобщи Александър Йоловски.
Предвид всичко казано от него, той определи ГИС-сферата като една от водещите, в която от години се работи с данни. Той призова представителите от сектора да бъдат активни участници в политиката за управление на данни.  
"До края на 2025 г., докато още се коват основите на политиката на данните в България, ще има закон за данните, стратегия за данните, нова стратегия за цифрова трансформация. Бъдете активни участници, за да може вашият глас да се чуе. Този път страната няма да допусне грешките от 2002 г., когато приехме онези 20 услуги на ЕС на доверие, някои от които още не са електронни и до днес в пълния си вид. Затова нека не допуснем същата грешка", каза Александър Йоловски в заключение.
/СС/

Title МОСВ: COP29 навлиза в решителна фаза на преговорите за обезпечаване на климатично-неутрално бъдеще:
В понеделник започна втората решителна седмица от 29-та Конференция на страните по Рамковата конвенция на ООН за изменението на климата (COP29), която се провежда в гр. Баку, Азербайджан, и по програма ще продължи до 22 ноември.
През първата седмица на COP29 се проведоха формални и неформални преговори и дискусии към спомагателните органи към Рамковата конвенция на Обединените нации по изменение на климата (РКООНИК). В рамките на този процес експерти от държавите разработват работни документи и текстове, сближаващи позициите на отделните преговорни блокове от държави, които впоследствие се представят за съгласуване и финални преговори на политическо равнище.
Експертните дискусии в преговорите стаи тази година бяха изключително напрегнати, често продължаващи до малките часове на нощта. Причините за това включват мандата на COP29 като конференция, посветена на климатичните финанси. Светът очаква страните да се споразумеят за т.нар. Нова колективна количествена финансова цел, която да надгради постигнатата цел за мобилизиране на 100 милиарда долара годишно за смекчаване и адаптация в развиващите се държави. Нуждите от мерки и инвестиции, оценявани на трилиони долари годишно, надхвърлят многократно финансовите средства, които са налични през механизмите за публично финансиране, затова се търси финансов принос от повече държави, международни финансови институции и частни капитали.
Европейският съюз и повечето от развитите държави настояват също така за затвърждаване на ангажиментите и преговори по изпълнението на целите за смекчаване и справедлив енергиен преход, поети в Дубай на COP28 преди година. Тогава държавите се споразумяха за утрояване на инсталирания капацитет за възобновяема енергия и удвояване на темпа на изпълнение на мерки за енергийна ефективност до 2030 г., ограничаване на емисиите на метан и постепенно извеждане на изкопаемите горива за постигане на климатична неутралност до 2050 г., наред с много други цели.
Интензивни преговори се водят и по чл. 6 от Споразумението от Париж, който регламентира създаването на механизъм за доброволно сътрудничество, позволяващ на държавите да прехвърлят помежду си част от приноса си към намаляването на емисиите на парникови газове. Постигането на съгласие по механизма е особено важно за изпълнението на ефективни и базирани на природата решения за поглъщане на въглерод от съхранени и възстановени екосистеми. Нужно е обаче да се гарантира прозрачност и отчетност на механизма за постигане на ефективност на инвестициите и устойчив резултат от гледна точка на намалени емисии.
След края на първата седмица на COP29 стана ясно, че постигнатият напредък в рамките на преговорите на експертно равнище по тези и други теми, включително свързани с овластяването на жените, трансфера на технологии и индикаторите за бъдещите действия и планове за адаптация, не доведе до преодоляване на основни разминавания между позициите и очакванията на страните.
Много от развиващите се държави настояват за съществено увеличаване на финансовите потоци от развитите страни без категорично да бъдат потвърдени договорените цели от Дубай. От своя страна Европейският съюз и други развити държави не могат да гарантират значително увеличение на финансите за климат без да има затвърдена амбиция за смекчаване и яснота за дългосрочния ангажимент на големи икономики от Г20 и други бързо развиващи се страни към новата финансова цел и целите на Споразумението от Париж.
В следващия етап на COP29 ще се проведат преговори и консултации на високо ниво, водени от двойки министри от развити и развиващи се държави, които целят да постигнат консенсус по  най-сериозните разногласия и отворени въпроси. Очаква се до края на деня в сряда (21 ноември) да бъдат публикувани актуализирани преговорни текстове, включително проект на решение за Новата колективна количествена цел.
COP29 няма да постави край на преговорите по някои от темите в програмата на конференцията, стартирали в Дубай и касаещи напредъка по изпълнението на целите на Споразумението от Париж. Тройката от държави домакини на COP28, COP29 и COP30 – Обединените арабски емирства, Азербайджан и Бразилия, поемат ангажимент да координират усилията си в рамките на т.нар. „Мисия 1,5“. Тя цели да насърчи допълнителни усилия от държавите, за да се съхрани шансът за постигане на амбициозната цел за ограничаване на повишаването на температурата на планетата под 1,5 градуса по Целзий.
Преговорният екип на Министерството на околната среда и водите, ръководен от Светлана Жекова, вицепрезидент на Бюрото на РКООНИК и съпредседател на Източноевропейската група (ИЕГ) за 2024 г., работи активно с делегациите на страните от Европейския съюз, Европейската комисия, Унгарското председателство на Съвета на ЕС, и в рамките на ИЕГ за постигане на амбициозни и балансирани резултати от COP29. 
 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Татяна Томашова беше лишена от сребърния олимпийски медал в бягането на 1500 метра от Лондон 2012 заради допинг:
Лекоатлетката Татяна Томашова (Русия) беше лишена от сребърния олимпийски медал в бягането на 1500 метра от Игрите в Лондон 2012 заради употреба на допинг, съобщават световните агенции.
Томашова беше наказана със задна дата за десет години от Спортния арбитражен съд в Лозана (КАС) през септември, след като резултатите от повторната проверка на пробите й от Олимпиадата в британската столица се оказаха положителни. 
Двукратната световна шампионка от Париж 2003 и Хелзинки 2005 и европейска шампионка от Гьотеборг 2006, която е и сребърна медалстка в дисциплината и от Атина 2004, не обжалва санкцията, която беше потвърдена и от Световната атлетика.
Бягането на 1500 метра от Лондон 2012 при жените е определяно като "едно от най-нечестните" в историята, като пет от 13-е финалистки в последствие бяха дисквалифицирани заради употреба на забранени стимуланти. 
Томашова завърши четвърта в самото състезание, но в последствие тя се придвижи с две места служебно, след като първите две финиширали - туркините Аслъ Чакър Аптекин и Гамзе Булут, бяха хванати с допинг, а за златна медалистка беше обявена Мирям Юсуф Джамал от Бахрейн.
След декласирането и на рускинята среброто в дисциплината от Лондон 2012 ще получи Абеба Арегави (Етипопия), а бронза ще вземе Шанън Роубъри (САЩ).
/ДВ/

Title Селекционерът на Германия Юлиан Нагелсман: "Направихме някои неща както трябва, а други не":
Селекционерът на Германия Юлиан Нагелсман заяви, че е разочарован след равенството 1:1 като гост на Унгария снощи. Бундестимът все пак оглави група А/3 в турнира Лига на Нациите. Единственото попадение за германците вкара Феликс Нмеча в 76-ата минута, Доминик Собослай от дузпа в 98-ата минута донесе успеха на домакините, остават непобедени пред родна публика повече от две години.
Германците са с 14 точки и като победители ще бъдат поставени при жребия в петък за четвъртфиналите на турнира.
"Наистина не искам да говоря твърде много за днешния мач. Направихме някои неща както трябва, а други не", каза Нагелсман.
"След като победихме със 7:0 Босна и Херцеговина и с девет смени, ни отне известно време, за да се организираме. Но трябва да погледнем по-голямата картина. Ако видите как Унгария празнува изравнителния гол, това е комплимент за нашия отбор" добави той.
Германия, която за последно спечели световната титла през 2014-а, ще започне квалификациите за Мондиал 2026 през март след жребия през декември и след повече от десетилетие без успех в турнира, те отчаяно искат да възстановят международната си репутация.
"Като цяло съм доволен от годината, ако изключим Европейското първенство и това, което потенциално бихме могли да постигнем там. Никога не съм изпитвал чувството "ние", както в момента. Отборът се развива много добре. Очаквам през 2026-а да бъдем по-добре подготвени, отколкото бяхме през 2024-а", завърши той.
/ИК/

Title Наталия Киселова: Ще постъпим така, че да не отиваме на избори начело с Главчев:
ГЕРБ и ПП-ДБ, заедно с ДПС са съпричинителите на сегашното положение, трябва да отстъпят 
"Нашата група ще постъпи така, че да не отиваме на избори начело с господин Главчев. На избори трябва да се отиде през чисти води. И това, което видяхме на 27 октомври не бива да се повтаря. Господин Главчев е този, който е отговарял за състава на неговото правителство, в това число и за МВР. Затова и оспорихме тази разпоредба в Конституционния съд. Още повече преди да се стигне до толкова завързан възел. Не трябва на рулетката да има само една цифра и тя да е господин Главчев".  Това каза народният представител от БСП - ОБЕДИНЕНА ЛЕВИЦА и кандидат за председател на Народното събрание доц. Наталия Киселова  в ефира на телевизия EURONEWS. 
По думите и кандидатурите за председател са с различни концепции как да се развива Народното събрание. Разбирането на лявото обединение е да се водят разговори с всички парламентарни групи, които са отправили покана или с които социалистите са имали съвместни инициативи.  Киселова поясни, че няма технически председател, и единственото,което става ясно е, че  има нагласи господин Силви Кирилов да бъде следващият служебен премиер. 
"Има и друга възможност, която да даде малко въздух както на събранието, така и да се формират онези органи в листата, които да бъдат кандидати за служебен министър - председател, за да има избор. Нашето разбиране е, че трябва да има алтернатива измежду тези, които президентът да избира и това е отговорност на Народното събрание, защото такава е действащата конституционна уредба. Нека видим кои са кандидатите на другите групи. Всяка гледа дали другата ще мигне. ПП-ДБ мигнаха и изтеглиха своя кандидат", обясни преподавателят по конституционно право.  
За Наталия Киселова основният въпрос е един - спешно ли отиваме на бързи избори или Народното събрание ще вземе решение да направи изборите различни от тези на 27 октомври. Според нея това е отговорност и решение на първата и втората парламентарна група по смисъла на Конституцията. 
"В момента едната възможност е господин Главчев служебен премиер, ако не, да е господин Кирилов.  Ние казваме друго. Трябва да формираме органите, които са в "домовата книга" - например омбудсман и заместник-омбудсман. Това е важното, а не парламентарните групи да се фокусират само върху председателя на парламента и бъдещите избори. Институцията трябва да заработи и да се извършат определени неща", категорична бе Киселова. 
"Когато двама - ППДБ и ГЕРБ се карат, предложението на БСП - ОБЕДИНЕНА ЛЕВИЦА е да дойде третият, който ще извади парламента от ситуацията. Сега това не е само въпрос за надмощие, а въпрос за бъдещето, не просто за 51-ото Народно събрание, а за бъдещето на България. Ако иначе проведем още едни такива избори, хората няма да имат никакъв мотив да отидат да гласуват. Някой трябва да си даде сметка, че е съпричинител на това положение, в което сме в момента, и да отстъпи назад. ГЕРБ и ПП-ДБ са тези съпричинители заедно с ДПС", каза в заключение доц. Наталия Киселова.
 
/ХЯ/

Title Областна администрация София-град: Противопоставяме се на опитите на Васил Терзиев да прехвърля отговорността за стадион „Георги Аспарухов“ на други институции:
Областна управа е изпълнила всички процедурни срокове!
В публикация в социалните мрежи кметът на София Васил Терзиев заявява, че за забавянето с прехвърлянето на собствеността на стадион „Георги Аспарухов“ отговорност носи Областна администрация София-град.
Като кмет на София от вече цяла една година Васил Терзиев би трябвало да бъде наясно, че процедурите по прехвърляне на собственост са изключително тромави и отнемат повече от един ден. За негова информация: има процедури като издаване на пазарна оценка, издаване на скици и прочее-спазването на срокове и съгласувателни процедури отнема време. 
Областна администрация София-град е започнала процедурата по прехвърляне на собствеността веднага след решението на Столичния общински съвет, но процесите не зависят от управата, а от други институции, водени от собствени времеви срокове за изпълнение.
Призоваваме Васил Терзиев да не се притеснява да поиска Областна администрация София-град да му разясни процедурите, засягащи и Столична община, когато не е наясно как работят институциите. 
Всички стъпки за прехвърляне на собствеността на стадион „Георги Аспарухов“ са надлежно изпълнени от наша страна със заповед от вчерашния ден, която по компетентност е изпратена към него и кмета на район „Подуяне“ за изпълнение. 
Областна администрация София-град е изпълнила надлежно и в срок всичко необходимо, бъдещето на стадион „Георги Аспарухов” официално е в ръцете на Столична община и Васил Терзиев.
Заповед
/ХЯ/

Title Таксиметрови шофьори се събраха на протест в Бургас:
Десетки таксиметрови водачи потеглиха тази сутрин в протестно шествие от комплекс “Меден рудник“ срещу увеличението на задължителната застраховка „Гражданска отговорност“. В същото време представители на таксиметрови компании и водачи се събраха в района на Морската градина.
Днес по обед двата протестни лъча ще се обединят на кръговото кръстовище при изхода на Бургас в посока автомагистрала (АМ) “Тракия“, като ще преминат през основни булеварди. От Областната дирекция на МВР посочиха, че се очакват затруднения в трафика. Таксиметрови автомобили ще бъдат паркирани пред офисите на някои от представителствата на застрахователните компании в града. 
Организатор на протеста е Браншовата организация на таксиметровите превозвачи и шофьори в Бургас, откъдето призоваха за налагане на мораториум върху определянето на “Гражданската отговорност“ и диалог със застрахователите.
Има съществено увеличение, това е още един разход, с който ще трябва да се справим, а положението и без това е тежко тук в Бургас, казаха таксиметрови водачи за БТА. Те посочиха, че увеличение има и при останалите разходи, като тези за поддръжка на автомобилите, плащане на лицензи за извършване на дейност и др. 
Ще продължим да правим демонстрации, докато не постигнем целта си – цената на застраховката е висока и това не е обосновано, казаха още от бранша. Таксиметрови водачи в Бургас посочиха, че не са съгласни с твърдението, че задължителната застраховка е с по-висока цена, тъй като водачи на таксиметрови автомобили попадат в рискова група. Те се позоваха на данни, които показват, че катастрофите в страната с участието на таксиметрови автомобили са под 0,3 на сто. Признаха обаче, че източникът на изследването не им е известен. 
Според таксиметровите шофьори е възможно увеличението да доведе и до ръст в сивия сектор.
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Двойка от Африка живее от два месеца на летището в кипърския град Ларнака:
Двойка от Африка е задържана от кипърската полиция в продължение на вече два месеца в залата за нежелани лица на летището в град Ларнака, съобщава кипърското издание „Филелефтерос“.
Според неоспорими според вестника сведения, които не са били опровергани от кипърската полиция, мъж и жена с африкански произход са пристигнали в Ларнака с полет от Египет на 14 септември. След паспортната проверка обаче не им е било разрешено да влязат на територията на Република Кипър и са били задържани в залата на летището – ситуация, напомняща на филма „Терминал“, която продължава и до този момент.
„Филелефтерос“ се е свързал с говорителката на полицията Кириаки Ламбрианиду, която е информирала, че подобен случай действително има и че полицията взима всички нужни мерки за нормалния престой на двете лица. Тя е казала, че става въпрос за хора със статут на политически бежанци в Южна Африка, на които обаче по силата на кипърското законодателство не е разрешено влизане в Кипър. Ламбрианиду е обяснила, че те незабавно са поискали убежище от кипърската Служба по убежището, но са получили отказ и в момента се очаква резултатът от обжалването му.
Вестникът обаче пише, че възниква хуманитарен въпрос, защото според Европейския комитет за предотвратяване на изтезанията и нечовешкото или унизително отнасяне или наказание (CPT) тези помещения са подходящи за задържане само в продължение на няколко часа. В доклад на комитета се казва, че по-конкретно залата на летище Ларнака не осигурява достъп на задържаните до чист въздух, защото няма прозорци.
/С-АМ/

Title Коледен концерт на българската общност в Сиатъл под надслов „Нарисувай ми песен“ ще се състои на 14 декември:
Коледен концерт на българската общност в Сиатъл под надслов „Нарисувай ми песен“ ще се състои на 14 декември от 17:00 часа местно време (вратите се отварят в 16:00 часа) в центъра за сценични изкуства Kirkland Performance Center на адрес 350 Kirkland Avenue, Kirkland, WA 98033. Това съобщиха организаторите на събитието от Българския център за култура и наследство в Сиатъл.
„Скъпи приятели, каним Ви на годишната празнична веселба, организирана от Българския културен център в Сиатъл, със специални гости от Виена – мултиинструменталистите и прославени внуци на проф. Панчо Владигеров – близнаците Константин и Александър Владигерови“, отправиха покана във Фейбсук от Центъра за култура.
От екипа му добавиха, че коледният концерт ще бъде организиран като римейк по холивудски на шоуто от 2018 година:
„И този път в концерта Ви очакват забавни мигове с актрисата Мария Бобева от Калифорния и Коцето Маринов от „Верея” фест. С помощта на естествен интелект те ще Ви поведат на едно приключение отвъд границите на шоубизнес, традиции и географски ширини под артистичната четка на Петро Душков. Плеядата от познати местни звезди и таланти отново ще радва публиката“.
Специален гост на събитието ще бъде посланикът на България в САЩ Георги Панайотов.
В програмата на концерта ще участват Братя Владигерови; Междущатски оркестър в състав – Васил Денев, кавал (Вашингтон), Петър Алексиев-Усмивката, гайда (Илинойс), Ангел Добрев, гъдулка (Илинойс), Константин Маринов, тъпан (Илинойс); Женски хор „Българските гласове на Сиатъл“; Детска фолклорна група „Медена питка“; „Сиатълски коледари“; Фолклорна формация „Сиатъл чета“ (възрастни и младежи); Фолклорен ансамбъл „Радост“; Фолклорен ансамбъл „Хопа Троп“; Тороманови Бенд и други специални гости, посочиха от Културния център.
„Оставете багажа вкъщи, облечете си новите дрехи и елате заедно да нарисуваме тази коледна песен“, добавиха от Българския център за култура и наследство в Сиатъл.
От екипа му съобщиха още, че празникът ще продължи с коледно парти с музика на живо в Сиатъл от 20:00 часа местно време.
Както БТА писа, постоянните програми на Българския център за култура и наследство в Сиатъл, чиито съпрезиденти са Елка Русков и Иван Ташев, са Женският хор „Българските гласове в Сиатъл“, Фолклорна танцова формация „Сиатъл чета“, Фолклорна танцова работилница, „Медена питка“, „Творилницата“ и Обществото за поезия и литературна проза „Глаголницата“.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Коледната елха за Ватикана бе отсечена въпреки екологичните протести:
В Северна Италия бе отсечен смърч, който ще украси площад „Свети Петър“ във Ватикана за коледния сезон, въпреки протестите на природозащитници и онлайн петиция с десетки хиляди подписа, предаде ДПА. 
„Отсичането на елхи за коледния сезон е обичай, който трябва да бъде премахнат в името на околната среда“, казаха природозащитници в северната автономна провинция Тренто, където се намираше дървото. Протестиращите написаха и писмо до папа Франциск, който, според тях, въпреки че говори за щетите, причинени от изменението на климата, продължава тази традиция година след година.
От Ватикана отговориха, че 29-метровото дърво не е било отсечено напразно: „Изборът на този смърч бе обусловен не само от естетическа, но и от екологична гледна точка“, се казва в съобщението. Дървото е трябвало да бъде отсечено, за да се осигури по-добро регулиране на гората, се казва в съобщението.
В петък протестиращите организираха факелно шествие. Поради опасения от нови протести дървото бе отрязано в присъствието на полицията.
Коледната елха и сцената на Рождество Христово са сред най-важните атракции на площад „Свети Петър“. Украсената елха ще бъде запалена на 7 декември. През последните четири години коледните дръвчета на Ватикана са от Италия. За 2028 г. е избрано дърво от Южна Германия.
/РБ/

Title Рублата продължава да се търгува от над 100 за долар:
Рублата продължава да се търгува от над 100 за долар поради опасенията от разрастването на геополитическите рискове и ескалацията на конфликта на Русия със Запада, съобщава Ройтерс.
В ранната търговия един долар се разменяше за 100,25 рубли, след като в предходната сесия се търгуваше за 100,87 рубли.
Руската валута леко се покачи спрямо еврото до 105,62 рубли след 106,57 рубли вчера, но спадна спрямо юана до 13,85 рубли в търговията на Московската борса.
Рублата губи от стойността си от началото на украинското настъпление в Курска област през август и за трите месеца оттогава е спаднала с 19 на сто спрямо долара, сочат данни на Лондонската борса.
Вчера за пръв път от октомври 2023 г. рублата премина границата от 100 за долар, след като президентът Владимир Путин промени ядрената доктрина на страната.
/СС/

Title Херардо Мартино подаде оставка като старши треньор на Интер Маями:
Херардо Мартино подаде оставка като старши треньор на Интер Маями, позовавайки се на лични причини, съобщиха американските медии.
Мартино изведе клуба, в който играе световната звезда Лионел Меси, до 74 точки в редовния сезон, но Интер Маями не успя да продължи плейофите. Отборът беше елиминиран в първия кръг от Атланта Юнайтед след поражение с 2:3.
Клубът е насрочил пресконференция за петък, на която се очаква да говорят шефовете на Интер Маями и Мартино.
61-годишният специалист се присъедини към тима през юни 2023-а след повече от три години начело на националния отбор на Мексико. Той напусна поста, след като Мексико не успя да излезе от груповата игра на Световното първенство в Катар 2022 за първи път от близо 45 години.
Интер Маями спечели турнира за Купата на лигата 2023-а след пристигането на Мартино и суперзвездите Меси и Серхио Бускетс.
Преди това треньорът, който е роден в Аржентина, изведе Атланта Юнайтед до титлата в МЛС през 2018 година. Той избра да не поднови договора си след този сезон, като отново се позова на лични причини.
/ИК/

Title Международната научна конференция Defense Technology Forum 2024 ще се състои в Шумен от 21 до 22 ноември:
Международната научна конференция Defense Technology Forum 2024 ще се състои в Шумен от 21 до 22 ноември. Организатор на форума е Факултетът „Артилерия, противовъздушна отбрана и комуникационни и информационни системи“ към Националния военен университет (НВУ) „Васил Левски“, съобщи д-р инж. Благовест Банков от шуменския факултет към НВУ.
Събитието ще се проведе в Общински младежки дом – Шумен. Ще събере експерти, учени и представители на индустрията от България и чужбина. За пореден път в рамките на форума ще се проведе изложение на компании, които ще имат възможност да представят своите продукти и иновации пред специалисти и академичната общност. Участниците в изложението ще могат да изнесат кратки презентации и да демонстрират нови технологии в сферата на отбраната и сигурността, допълни инж. Банков.
Основните теми, които ще бъдат обсъждани по време на конференцията, включват: Безопасност и сигурност; Въоръжение, технологии и логистика; Комуникации и компютърни технологии; Киберсигурност и изкуствен интелект; Геодезия; Социални дейности; Студентска секция, анонсира инж. Банков.
За БТА той уточни, че в международната научна конференция са заявили участие над 60 души, сред тях са участници от Гърция, Хърватия, Латвия, Полша, Румъния и други страни. Ще бъде издаден сборник с представените научни доклади. Онлайн са достъпни издания от предишни международни научни конференции, каза още инж. Банков.
Както БТА съобщи, курсанти и резервисти от НВУ „Васил Левски“ положиха военна клетва пред сградата на общинската администрация в Шумен. Те се обучават във военни специализации във факултетите на Националния военен университет - "Сигурност и отбрана", "Логистика и технологии" във Велико Търново и Факултет "Артилерия, противовъздушна отбрана и комуникационни и информационни системи“ в Шумен.
БТА припомня, че фотоизложбата „Сухопътни войски - ние сме там, където има нужда от нас“, посветена на бойния празник на сухопътните войски - 19 ноември, гостува в Шумен на 6 ноември.
/РБ/

Title Европейски парламент: Покана за набиране на предложения за грантово съфинансиране на медии:
Покана за набиране на предложения за грантово съфинансиране на медии
Генерална дирекция „Комуникация“ на Европейския парламент обяви покана за набиране на предложения за отпускане на безвъзмездни средства (грантове) за съфинансиране на комуникационни медийни дейности относно законодателната работа на Европейския парламент и борбата с дезинформацията и манипулирането на информация
Основната цел на настоящата покана за представяне на грантови предложения е да бъдат отпуснати безвъзмездни средства за медийни дейности от страна на информационни агенции, телевизионни канали, радиостанции, печатни и онлайн медии. Понятието онлайн медии включва както изцяло онлайн медии, така и онлайн платформи на печатни / аудиовизуални и други медии, включително създатели на съдържание, които разработват новинарски репортажи и статии, интервюта и др. и ги разпространяват в платформите на социалните мрежи.
Тези комуникационни дейности трябва да включват следните елементи, като кандидатите трябва да опишат подробно в своите предложения как планират да изпълнят тези цели:
Ключовите критерии за отпускането на безвъзмездните средства включват потенциалния обхват, достигнатата аудитория, въздействието на дейностите по проектното предложение по отношение повишаването на осведомеността на гражданите за дейностите на Европейския парламент, гарантирането на широко разпространение и географски баланс.
Дейностите, включени в проектните предложения следва да обхващат множество комуникационни канали (платформи), като бъде предложена стратегия за интеграция на комуникационните канали, включително иновативни медии и формати.
Всички подробности и актуални срокове могат да бъдат намерени в поканата за представяне на грантови предложения, както и на интернет страницата на ЕП за набиране на грантови предложения. Не се изисква предварително одобрено партньорство, за да се кандидатства за съфинансиране.
Крайният срок за подаване на заявленията в електронен вид е 15 януари 2025 г., 17:00 ч. централноевропейско време.
Съфинансирането на проекти от страна на ЕП ще бъде ограничено до максимум 60% от общия бюджет на проекта, като стойността на съфинансиране се очаква да бъде между 30.000 евро и 150.000 евро.
Продължителността на проекта трябва да бъде минимум 6 месеца, като дейностите по проекта трябва да бъдат проведени в периода между 1 септември 2025 г. и 31 март 2027 г.
Формулярите за кандидатстване за грантово съфинансиране, както и предложеният проект трябва да бъдат представени на английски език, като повечето от необходимите придружаващи документи могат да се подават на всеки от официалните езици на ЕС.
Информационна сесия относно съдържателната част на проектните предложения
На 5 декември 2024 г., четвъртък, от 11:00 ч., в платформата Zoom, Бюрото на Европейския парламент в България ще проведе онлайн информационна сесия относно изискванията по съдържателната част на проектните предложения.
Заявка за участие в информационната сесия може да бъде направена на следния линк https://ec.europa.eu/eusurvey/runner/Online_info_session_Media_grants_2024  най-късно до 16:00ч. на 4 декември 2024 г. Заявилите интерес медии ще получат линк с инструкции за достъп до срещата в Zoom след 17:00 ч. на 4 декември.
Достъп до поканата и формулярите за кандидатстване
Поканата и формулярите за кандидатстване, които трябва да бъдат попълнени, както и всички свързани с тях документи, могат да бъдат намерени на следния интернет адрес:
https://tinyurl.com/c54mv3v7
или

https://www.europarl.europa.eu/contracts-and-grants/en/grants/media-and-events
Въпроси относно кандидатстването могат да бъдат изпращани на електронна поща: dgcomm-subvention@europarl.europa.eu.
 
/ХЯ/

Title Над 100 таксиметрови шофьори се включиха в протестно шествие в Пазарджик:
Повече от 100 таксиметрови шофьори се включиха в протестно шествие в Пазарджик срещу увеличението на застраховката "Гражданска отговорност".
Протестираме срещу рекета на таксиметровите шофьори от застрахователните компании, каза за БТА Красимира Бързакова от организаторите. Тя уточни, че предлаганото повишение е от три до път пъти, което ще се отрази директно на цените. "Сумите са непосилни. Към вчерашна дата една от застрахователните компании предлага най-евтината годишна полица за 680 лева, а най-скъпата надвишава 3800 лева:, посочи Бързакова. Тя определи като неистина основанието на застрахователите за повишение на цената, които твърдят, че рискът и щетите при таксиметровите автомобили е 20 пъти по-висок от този при останалите автомобили.
В Пазарджик в момента работят четири големи таксиметрови компании, има и няколко по-малки, а общият брой на шофьорите е 240, каза още Красимира Бързакова.  
Протестиращите заявиха, че ще отстояват исканията си "до край" и са готови да предприемат всички законови действия, заедно с колегите си от цялата страна. 
Колоната от автомобили тръгна от мост "Атлантик", ще премине през големите булеварди на града и ще завърши с митинг пред сградата на Общината.
 
/БИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title В УНСС ще има следдипломна квалификация по управлението и оценката на културни и художествени ценности и арт застраховане:
За първи път у нас се организира обучение по програмата "Управление и оценка на културни и художествени ценности", което ще се провежда в Института за следдипломна квалификация. Към новата програма за следдипломна квалификация ще се изучава и арт застраховане, съобщи пресцентърът на Университета за национално и световно стопанство (УНСС). 
Ръководител на програмата е доц. д-р Катя Михайлова, преподавател в катедрата "Икономическа социология". В обучението ще участват преподаватели от УНСС, Университета по библиотекознание и информационни технологии, Югозападния университет "Неофит Рилски" и учени от Българската академия на науките. 
Още с обявяването на програмата в нея има записани 12 курсисти, които през май 2025 г. ще бъдат първите експерт-оценители на културни и художествени ценности. Представяйки професионалната квалификация, доц. Михайлова посочи необходимостта от интердисциплинарно обучение по експертика, включваща пет основни експертизи - изкуствоведска, технологична, финансово-икономическа, застрахователна и оценка на въздействието. "Поставянето на застрахователната оценка, като елемент от експертизата на културните и художествените ценности, открива нови полета за развитие на застрахователния бизнес у нас", уточни тя. 
 
Обучението по програмата "Управление и оценка на културни и художествени ценности" е едногодишно и след успешното полагане на десет специализирани изпити обучаващите се получават професионалното свидетелство "Експерт-оценител на културни и художествени ценности".
 
/РБ/

Title Асоциацията на българските училища в Америка организира творчески конкурс, посветен на Никулден:
Асоциацията на българските училища в Америка сподели в своя официален сайт информация, че децата от българската общност в северноамериканския континент могат да вземат участие в конкурс „Най-красиво нарисувана риба“, посветен на Никулден – 6 декември.
„Мили приятели, колеги и ученици, напомняме Ви, че наближава крайният срок за изпращане на снимки на ученически творби за участие в Никулденския ни конкурс“, пишат от екипа на Асоциацията и допълват, че според регламента на конкурса всеки участник трябва да изрисува своя интерпретация на риба върху камък.
От споделената информация научаваме още, че след като са готови, творбите за конкурса трябва да бъдат заснети, а снимките изпратени на имейла на Асоциацията - office@absa-association.org, в срок до 18:00 ч. местно време на 24 ноември 2024 г. (неделя).
Ученическото творческо състезание ще бъде организирано в три възрастови групи - за деца от 4 до 7 години; за ученици от 8 до 11 години и за ученици между 12 и 18 години.
Както БТА писа, конкурсът е част от проект на Асоциацията на българските училища в Америка, свързан с най-популярните български празници. Инициативата предвижда провеждането на поредица ученически творчески конкурси, посветени на български празници, обичаи и бележити дати. Целта на проекта е да обедини учениците от българските училища в САЩ, давайки им възможност да опознаят и пресъздават българските традиции. 
Повече за Проекта „Заедно на българските празници и обичаи през 2024/2025“ може да намерите тук.
/ИКВ/

Title По обвинение на Софийска районна прокуратура на 2 години и 9 месеца затвор е осъден мъж, противозаконно подпомогнал чужденци да преминат в страната:
По внесен обвинителен акт на Софийска районна прокуратура на затвор е осъден мъж, противозаконно подпомогнал чужденци да преминат в страната.
На 22.12.2023 г. около 19,00 часа на ул. „Шопска китка“ в гр. София, с цел да набави имотна облага обвиняемият И.Р. противозаконно подпомогнал 10 граждани на Сирия да преминат в страната в нарушение на закона. Деянието е извършено в условията на опасен рецидив, тъй като И.Р.  е осъждан на лишаване от свобода ефективно за тежко умишлено престъпление. Обвиняемият е превозил чужденците с лек автомобил, марка „Опел“, от неустановено място в близост до границата с Република Турция до гр. София.
По случая е образувано досъдебно производство за престъпление по чл.281, ал.3, пр.2 във вр. с ал.2, т.1, пр.1, т.4, пр.2 и т.5 във вр. с ал.1 във вр. с чл.29, ал.1, б. „а“ и б. „б“ от НК. В хода на разследването са събрани достатъчно доказателства за виновността на И.Р.
И.Р. е признал вината си пред състав на Софийски районен съд и му е наложено наказание от 2 години и 9 месеца  „лишаване от свобода“, което следва да изтърпи при първоначален строг режим. 
Наказанието е наложено след споразумение и изпълнението му влиза в сила незабавно.
/ХЯ/

Title Китайската централна банка остави без промяна водещите си лихвени проценти:
Китайската централна банка днес остави без промяна водещите си лихвени проценти. Решението идва, докато управляващите в Пекин оценяват ефекта от мерките, които те предприеха през последните седмици в подкрепа на икономиката на страната, предаде Си Ен Би Си.
Китайската народна банка (People's Bank of China - PBOC) запазва основната лихва по едногодишните заеми (LPR) на 3,1 на сто, а тази по петгодишните - на 3,6 на сто.
Лихвеният процент по едногодишните заеми засяга повечето потребителски и бизнес кредити. Лихвата по петгодишните заеми оказва влияние най-вече върху стойността на ипотечните кредити, отпускани за придобиването на недвижими имоти, посочва Си Ен Би Си.
Анализатори отбелязват, че едва ли Китайската народна банка ще прибегне до понижаване на лихвените проценти до края на годината. Те обаче прогнозират, че е "налице потенциал" за намаляването им през 2025 г.
Това става на фона на официални данни, които сочат, че през октомври темпът на нарастване на промишленото производство в азиатската страна и на инвестициите в дълготрайни активи са се забавили с повече от прогнозираното.
/СС/

Title Гуардиола се е съгласил да продължи договора си с английския футболен шампион Манчестър Сити:
Пеп Гуардиола се е съгласил да продължи договора си с английския футболен шампион Манчестър Сити с една година с опция за още една, съобщават няколко британски медии.
Настоящият контракт на испанския специалист изтича в края на сезона, а с новото споразумение той ще получи възможността да ръководи тима от "Етихад" цяло десетилетие.
Информацията не е потвърдена официално от управата на клуба.
53-годишният Гуардиола спечели 18 трофея със Сити, включително шест титли на Англия и трофея в Шампионската лига, след като пое състава през лятото на 2016 година.   
 
В треньорската си кариера испанецът е водил още Барселона и Байерн Мюнхен.
/ДВ/

Title Депутати от групата в Европейския парламент „Европа на суверенните нации“ се срещнаха с българските си колеги от „Възраждане“:
This is a modal window.
Beginning of dialog window. Escape will cancel and close the window.
End of dialog window.
Депутати от групата в Европейския парламент „Европа на суверенните нации“ се срещнаха с българските си колеги от „Възраждане“ в сградата на Народното събрание. Работната среща в парламента на тема "Парламентаризъм и демокрация" бе открита от лидера на „Възраждане“ Костадин Костадинов. За нас е чест да ви посрещнем в сградата на българското Народно събрание, каза Костадинов и добави, че създаването на групата „Европа на суверенните нации“ е стара обща мечта. По думите му във фокуса на групата са теми, които като цяло в ЕС биват неглижирани, пренебрегвани и отхвърляни.
Историята се движи от хора, които не се страхуват да казват истината, да предизвикват дневния ред, дори когато той е така нагласен, че да създава повече рискове отколкото възможности, посочи лидерът на „Възраждане“. По думите му групата „Европа на суверенните нации“ дава шанс на нашите държави, на нашите народи и на ЕС. Той допълни, че целта на групата е да върне Европа на хората. „Ние имаме огромна отговорност не пред нашите народи, а пред целия континент“, каза Костадинов и открои нелегалната миграция, като един от проблемите, които по думите му заплашват Европа. 
Рене Ауст, председател на парламентарната група „Европа на обединените нации“ отбеляза, че сме изправени пред особени предизвикателства, свързани с демографията на Стария континент, образованието, където по думите му Европа вече не е водеща. Европейските университети са със спаднал рейтинг в световен мащаб. Те вече не задават тона, те правят идеология, добави Ауст. По неговите думи Европа изостава и в други сфери – като възможностите да се защитава сама, възможността да осигурява сама необходимите си ресурси. Днес имаме една идеологическа външна политика, която цели да поучава другите в света вместо да води една мирна търговия и тук е необходима спешна промяна, каза Ауст. Ние работим и искаме да създадем една такава политическа група, която няма да се извинява за това, което е, а ще бъде вярна на своите принципи – по основните въпроси искаме да работим заедно, за да не зависим от други части на света. Днес тук заедно можем да разработим нашата програма, която ще направи нашата група по-силна и нашият континент по-независим, добави Рене Ауст.
/РИ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title "Коледа в офиса" е новото благотворително предизвикателство на Фондация "За нашите деца":
Кампанията "Тази Коледа чудесата правите Вие" на Фондация "За нашите деца" ще се проведе за дванадесета поредна година. Началото ѝ ще бъде поставено с предизвикателството „Коледа в офиса“. Целта е, празнувайки празничния сезон на работното място, служителите да съберат средства за децата, за които организацията полага грижа. Това съобщиха от Фондация "За нашите деца".
Поканете колегите да извадят вещи, които вече не ползват, като им дадат шанс за нов живот, дават идея от организацията. Оттам посочват, че със събраните вещи може да се организира търг, а сумата от продадените вещи ще отиде за каузата в подкрепа на децата в нужда. Фондацията подкрепя повече от 3000 деца, семейства и специалисти всяка година.
Освен празнични картички, могат да се закупят и продукти, създадени от талантливите художници Николета Пенева, Марта Македонска, Диляна Стоянова и Петя Георгиева. Основната визия и част от продуктите с кауза са дело на Нанда Ментешева, която работи с фондацията от няколко години. 
Повече информация за кампанията, възможностите за участие и начини за закупуване на продукти с кауза са достъпни тук.
БТА е медиен партньор на коледната кампания на фондацията.
В края на октомври "Вечер на добродетелите" на Фондация "За нашите деца” набра 215 000 лв. в подкрепа на деца в риск и техните семейства. Всички средства ще бъдат инвестирани в програмите на фондацията, които ще подкрепят над 3000 деца и семейства през 2025 г.
 
/БИ/

Title 25 стрелци ще представят България на международен турнир в Сърбия:
25 състезатели ще представят България на силен международен турнир по спортна стрелба за юноши и девойки в Смедерево, Сърбия. 
Групата, която включва и осем треньори, заминава утре, 21 ноември. 
Предстоящата надпревара е на пневматично оръжие - пистолет и пушка и ще се проведе през преддтоящия уикенд.
/МД/

Title Ученик от училище „Св. св. Константин и Елена“ в Ел Раал, Испания, спечели второ и трето място в шампионат по „Хапкидо”:
Ученикът от Българското неделно училище „Св. св. Константин и Елена“ в Ел Раал, Испания, Габриел Иванов спечели второ и трето място в шампионат по „Хапкидо” (бел.ред. -  корейско бойно изкуство за самозащита) в Испания. Това съобщават на своята страница във Фейсбук от просветното средище.
„Ето, че и ние си имаме повод за гордост“, посочват от училището и добавят, че до този момент Габриел Иванов е бил три пъти шампион на Испания, а също и на регион Мурсия.
„Поздравления Габриел! Продължавай все така напред и нагоре“, допълват от образователното средище.
Както БТА писа, в училище „Св. св. Константин и Елена“ в Ел Раал се обучават ученици от първи до дванадесети клас. Има и подготвителна група, в която се приемат деца от четири до шестгодишна възраст. Обучението се извършва в присъствени и онлайн класове. Просветното средище предлага обучение по български език и литература, история и цивилизация, както и география и икономика. В него има и извънкласни занимания: народни танци за деца и възрастни, бродиране, театрална трупа.
Учениците получават удостоверение за проведено обучение за съответен клас, признато от българското Министерство на образованието и науката. Образователното средище дава възможност и за получаване на сертификат за владеене на български език (нива А1, А2, B1, B2), издаден от Департамента за езиково обучение към Софийския университет „Св. Климент Охридски“.
/ЙК/

Title За втора поредна година училище „Св. св. Константин и Елена“ в Ел Раал, Испания, се включи в инициативата „Ден на четенето“:
За втора поредна година Българското неделно училище „Св. св. Константин и Елена“ в Ел Раал, Испания, се включи в инициативата „Ден на четенето“ в България, състояла се на 15 ноември 2024 година. Това съобщават от педагогическия екип чрез публикация във Фейсбук страницата на просветното средище.
Както БТА писа, на 15 ноември в България за втора поредна година бе организиран „Ден на четенето“. Желаещите да се включат в него можеха да подготвят четене в училище или детска градина или публично четене в библиотека или книжарница, да създадат виртуално събитие, достъпно за всички българи, да отделят време за четене със семейството, посочиха по-рано инициаторите от фондация „Детски книги“, фондация „Четене“ и сдружение „Книги и четене”. 
От училище „Св. св. Константин и Елена“ в Ел Раал споделят, че „Денят на четенето“ при тях е преминал в няколко поредни дни, а учениците са били „много ентусиазирани“.
Децата между четири и шест години са се включили първи, като им е прочетена приказката „Дядо и ряпа“ на Ран Босилек. След това децата са разказали приказката и са направили изложба с любимите герои от нея, както и хартиен театър. 
„Първокласниците ни също се включиха. Кой колкото може, но с голямо желание. Останалите ученици четоха български произведения. Някои четоха по роли, други – не. Имахме ученици, които се включиха и четоха онлайн. Накрая приключихме отново с най-мъничките от подготвителна група. Последният ден се включиха и техните майки, за което им благодаря. Радвам се, че в тази хубава инициатива се включиха баби и майки от нашето училище. Те четоха, влизаха в роли, а дечицата слушаха в захлас“, е посочено в публикацията. 
В училище „Св. св. Константин и Елена“ в Ел Раал се обучават ученици от първи до дванадесети клас. Има и подготвителна група, в която се приемат деца от четири до шестгодишна възраст. Обучението се извършва в присъствени и онлайн класове. Просветното средище предлага обучение по български език и литература, история и цивилизация, както и география и икономика. В него има и извънкласни занимания: народни танци за деца и възрастни, бродиране, театрална трупа.
Учениците получават удостоверение за проведено обучение за съответен клас, признато от българското Министерство на образованието и науката. Образователното средище дава възможност и за получаване на сертификат за владеене на български език (нива А1, А2, B1, B2), издаден от Департамента за езиково обучение към Софийския университет „Св. Климент Охридски“.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Мъж от Разград е задържан за домашно насилие над съпругата си:
Мъж на 54 години е задържан за извършено домашно насилие. Сигналът е постъпил на телефон 112 около 18:00 часа вчера, съобщи говорителят на Областната дирекция на МВР в Разград Илияна Георгиева. 
В апартамента им в ж.к. „Орел“, след употреба на алкохол, мъжът е предизвикал скандал със съпругата си. Обиждал я е с вулгарни думи, нанесъл е удари с ръце по лицето ѝ и ѝ е разбил носа. 
Пострадалата 49-годишна жена е транспортирана в разградската болница и след оказана медицинска помощ е освободена за домашно лечение.
По случая е образувана проверка. 
Преди седмица мъж на 21 години от разградското село Дряновец бе задържан за извършено домашно насилие върху 41-годишната му майка. 
 
/БИ/

Title Възрастна жена е с опасност за живота след пожар в дома ѝ в самуилското село Голям извор:
Жена на 84 – годишна възраст е с опасност за живота след пожар в дома ѝ в самуилското село Голям извор. Инцидентът се е случил вчера, съобщи говорителят на Областната дирекция на МВР в Разград Илияна Георгиева.
Огънят тръгнал от печка на твърдо гориво в къщата на жената. Пламъците унищожили целия покрив с площ 100 кв м. 
Пострадалата е транспортирана в „Медика“ – Русе с изгаряния по ръцете и тялото. Настанена е за лечение с втора и трета степен изгаряния, с опасност за живота.
Причините за пожара и нанесените щети са в процес на изясняване. По случая се води досъдебно производство, отбеляза Георгиева.  
/ВД/

Title Азиатските борси се движат разнопосочно под натиска на опасения за ескалация на войната в Украйна:
Индексите на азиатските борси се движат разнопосочно в днешната търговия, въпреки ръста на Уолстрийт, под натиска на опасения, че войната в Украйна може да ескалира, след като САЩ разрешиха нанасянето на удари по руска територия с далекобойни ракети американско производство, съобщава Асошиейтед прес.
Японският Nikkei 225 спадна с 0,2 на сто до 38 352,34 пункта, южнокорейският Kospi обаче се покачи с 0,4 на сто до 2482,29 пункта, а австралийският S&P/ASX се гмурна надолу с 0,6 на сто до 8326,30 пункта.
Хонконгският Hang Seng леко се покачи с 0,1 на сто 19 687,105 пункта, а Shanghai Composite също добави 0,1 на сто до 3979,15 пункта.
На валутните пазари американският долар се покачи до 155,47 йени спрямо 154,54 йени вчера, а еврото спада до 1,0588 долара спрямо 1,0598 вчера.
Снощи Уолстрийт затвори разнопосочно.
Промишленият Дау Джоунс загуби 120,66 пункта или 0,28 на сто до 43 268,94 пункта.
По-широкообхватният Стандард енд Пуърс 500 обаче се покачи с 23,36 пункта или 0,40 на сто до 5916,98 пункта.
Високотехнологичният Насдак нарасна със 195,66 пункта или 1,04 на сто до 18 987,47 пункта.
Фючърсите за днес вървят нагоре.
/СС/

Title Ще ползваме възможно най-малко вода от група „Черни Осъм“, без това да застраши града от воден режим, каза кметът на Троян:
Поемаме ангажимент да ползваме възможно най-малко вода от група „Черни Осъм“, без това да застраши града от воден режим, каза за БТА кметът на Троян Донка Михайлова.
Вчера по покана на служебния министър на регионалното развитие и благоустройството е проведена среща на тема преразпределение на водните ресурси във водоснабдителна група „Черни Осъм“, с участие на кметовете и управителите на ВиК дружествата на Троян, Плевен и Ловеч, обяви кметът в профила си във Фейсбук. 
Троян черпи вода от няколко водоизточника – водохващане в село Балканец, група „Черни Осъм“ и резервно водохващане „Миревско“, припомни тя. Кметът посочи, че проявява разбиране и съпричастност към проблемите, свързани с тежките водни кризи в Плевен и Ловеч. 
Ще се опитаме да поддържаме възможно най-малко количество от група „Черни Осъм“, така че да могат Ловеч и Плевен да черпят по-големи количества, но без градът да бъде застрашаван от режим на водата, заяви Михайлова. 
През 1983 година е договорено разпределение на количества вода, както следва: Троян - 19,52%, Ловеч - 35,48% и Плевен - 45,00%. Обичайният дебит на групата е 500 литра в секунда, настоящият дебит е 300 литра. Според договора Община Троян при 300 литра дебит има лимит за ползване на водата от 58 литра, а в момента ВиК - Троян ползва 37-38 литра.
Михайлова припомни чл. 85 от Закона за устройство на територията, според който водите на територията на една община могат да се ползват за задоволяване на питейно-битови нужди и на други общини, когато са осигурени необходимите количества питейно-битова вода за нуждите на общината и не се нарушават целите за опазване на околната среда, определени в Закона за водите.
Кметът посочи, че причината днес Троян да не е застрашен от режим, е системното обновяване на мрежата. Направен е воден цикъл на 85% от ВиК мрежата в града, в момента се проектира и подмяна на останалите 15%. Както общинското ВиК дружество „Стенето“, така и Община Троян всяка година отделят стотици хиляди левове от данъците и ВиК таксите на троянци, за да поддържат ВиК-мрежата си. Работим ефективно и с мисъл за бъдещето на комуналните системи, допълни Донка Михайлова.
 
/БИ/

Title ОДМВР – Благоевград: Информационен бюлетин за възникналите произшествия на територията на ОДМВР – Благоевград:
1.     От полицейски служители на 02 РУ-Благоевград, със заповед за задържане до 24 часа са задържани двама благоевградчани на 25 и 28 години. Около 23:50 часа вчера, в питейно заведение гр. Благоевград е възникнала физическа саморазправа между тях и 42-годишен мъж от града, в резултат на което същият е пострадал с фрактура на две ребра и натъртвания в областта на главата. За случая е уведомена РП-Благоевград и е образувано досъдебно производство.
2.     Досъдебно производство за извършено престъпление по чл.343Б, ал.3 от НК е образувано, след като около 19:47 часа на 19.11.2024 г. на ул. „Георги Андрейчин“ в гр. Благоевград, от органите на реда е проверен лек автомобил „Фолксваген Пасат“ и с техническо средство е установено, че 27-годишният водач на автомобила шофира след употреба на наркотично вещество. Мъжът, който е от гр. Благоевград е задържан със заповед за задържане до 24 часа.
Оперативна обстановка в района на действие на РДПБЗН-Благоевград
За периода от 08:00 часа на 19.11.2024 г. до 08:00 часа на 20.11.2024 г. в звената  за ПБЗН при РДПБЗН - Благоевград са  регистрирани 5 сигнала за произшествия.
Ликвидирани са 5 пожара.
С преки материални щети 0 пожара. 
Без нанесени материални щети са възникнали 5 пожара. 
Извършени са 0 спасителни дейности.  
Лъжливи повиквания 0.
При пожарите са пострадали/загинали 0 граждани.
 
/ХЯ/

Title Стотина таксиметрови шофьори във Враца се присъединиха към националния протест заради поскъпването на задължителната застраховка:
Тази сутрин във Враца стотина таксиметрови шофьори се включиха в националния протест срещу поскъпването на задължителната застраховка "Гражданска отговорност", организиран от Националния таксиметров синдикат. Автопротестът ще премине по два лъча през централните улици на Враца. 
По думите на протестиращите в града са регистрирани около 250 таксиметрови шофьори. Повечето от тях нямат пътнотранспортни произшествия и шофьорите недоумяват защо се налага по-високата цена на задължителната застраховка "Гражданска отговорност". 
БТА припомня, че протестът беше анонсиран на фейсбук страницата на Националния таксиметров синдикат. От инициативния комитет посочиха, че повишението на цената ще се отрази на крайния потребител. Според представителите на таксиметровия бранш поскъпването е от над 50 % до 1100 %. Инициативният комитет за националния таксиметров протест не приема ръст на визираната премия, който да е по-голям от 50 %, защото не може да бъде обоснован. Днес в редица градове в страната протестират таксиметрови шофьори. 
/ВД/

Title Близо 200 таксиметрови шофьори се събраха на протест в Ямбол:
Близо 200 таксиметрови шофьори се събраха на протест в Ямбол срещу драстичното увеличение на задължителната застраховка „Гражданска отговорност“. Около 10:00 часа те ще потеглят от паркинга на магазин Технополис и ще преминат по централните улици и булеварди в града, а след това ще се отравят към магистрала „Тракия“. Не се очакват блокади, но движението ще бъде затруднено, обявиха организаторите на протеста.
От бранша подозират, че има картел между застрахователните компании. Настояват за налагане на мораториум върху определяне „Гражданската отговорност“ и диалог със застрахователите. „Беше направено много на тъмно, без никакво обявление“, коментира за БТА Александър Великов от Сдружението на таксиметровите водачи в Ямбол.
Таксиметровите шофьори намират за напълно неоснователни посочените от застрахователите мотиви за увеличението. „Аз съм зад волана от 20 години и нямам нарушение, нямам пътнотранспорно произшествие. Ние имаме таван на тарифите, а застрахователите нямат таван или регулатор, с който да сложат горна граница на застраховките“, каза таксиметровият шофьор Апостол Вълчев.
Според таксиметровите шофьори е възможно увеличението да доведе и до ръст в сивия сектор. „Има много частни коли, които минават по спирките, обират клиенти, нареждат се на определени места. Сигнализирали сме полиция, казват че не могат да се справят с тях. Това е поредният пирон, който ни забиват“, каза още Великов
 
 
 
/РИ/

Title Хърватската служба за борба с корупцията поема от Европейската прокуратура разследването на бившия здравен министър Вили Берош:
Хърватският главен прокурор Иван Турудич реши, че хърватската Служба за борба с корупцията и организираната престъпност (USKOK), а не Европейската прокуратура (EPPO), ще поеме разследването на арестувания миналата седмица вече бивш министър на здравеопазването Вили Берош, съобщават хърватските медии.
Бившият хърватски министър на здравеопазването Вили Берош беше арестуван в петък сутринта от членове на USKOK, които обискираха дома му. Впоследствие EPPO обяви, че разследва Берош и седем други лица за престъпно сдружаване. Хърватската USKOK подозира Берош в търговия с влияние при снабдяването на определени болнични заведения, а Европейската прокуратура го обвинява в приемане на подкупи.
Решението кой трябва да поеме разследването е в ръцете на хърватските власти, тъй като през 2020 г. правителството на настоящия премиер Андрей Пленкович прие наредба за Европейската прокуратура, според която страните членки сами определят националния орган, който взима решения в случай на спор за юрисдикция между EPPO и националната прокуратура, пише в. „Ютарни“. Съответно хърватският главен прокурор Иван Турудич определи, че USKOK трябва да поеме разследването на Берош и останалите заподозрени.
Тази наредба е в конфликт с европейските наредби за EPPO, според които съдът на Европейския съюз в Люксембург определя в чия юрисдикция попада дадено разследване в случай на паралелно разследване на EPPO и националните органи на страна членка. Молба за разглеждане на случай обаче може да бъде подадена в съда на ЕС от съд на страна членка. От друга страна Хърватия не е единствената страна членка, приела такава наредба.
Заедно с Берош в петък бяха арестувани и неврохирургът от Клиничен болничен център „Сестри на милосърдието“ Крешимир Ротим и собственикът на компания, занимаваща се с доставка на медицински изделия, Саша Поздер. Хърватските медии съобщиха, че сред разследваните от Европейската прокуратура са избягалият предприемач Хървойе Петрач и двама от синовете му – Новица и Никола, като Новица се предаде на хърватските власти в понеделник вечерта.
На всички задържани е определена мярка за неотклонение арест докато се води разследването заради опасност от повлияване на свидетелите и повторно извършване на престъпленията, както и опасност от бягство за членовете на семейство Петрач.
Хърватският премиер Андрей Пленкович незабавно освободи Берош от поста му на министър на здравеопазването, докато адвокатът на бившия министър Лаура Валкович обяви, че заподозреният отрича „каквато и да е наказателна отговорност“.
Разследванията на EPPO и USKOK се различават както по броя заподозрени, така и по обвиненията, като EPPO разследва бившия министър за взимане на подкупи, докато хърватският главен прокурор посочи по-рано, че корупционната служба го разследва само за търговия с влияние, докато подкупите са били приемани от други лица. Съответно обвиненията на хърватската антикорупционна служба са много по-леки и включват по-малко обвинения, отбелязва „Ютарни“. 
Случаят раздели управляващи и опозиция както в мнението в чия юрисдикция попада разследването, така и дали отговорността за корупционната дейност на министъра е лична или колективна на цялото правителство и по-специално на премиера Андрей Пленкович.
Хърватският президент Зоран Миланович заяви, че разследването на корупция не бива да заобикаля никого, независимо от поста му, и EPPO е трябвало да продължи и завърши разследването на бившия министър на здравеопазването.
„Разследването за корупция в Министерството на здравеопазването не бива да заобикаля никого и трябва да се разкрият и накажат всички, които са участвали в кражбата на държавни средства“, посочи Миланович, цитиран от обществената телевизия ХРТ. „Европейските прокурори са започнали разследването, събрали са доказателства, разследването им е обхванало голям брой заподозрени и престъпления. Знаем, че на хърватската прокуратура не ѝ достигат хора и средства, така че смятам, че това са силни аргументи за продължаване и завършване на разследването от страна на EPPO“.
Премиерът Андрей Пленкович заяви след ареста, че е потресен от идеята, че някой в здравната система би използвал позицията си за лични облаги и фаворизиране, а председателят на хърватския парламент Гордан Яндрокович каза вчера, че Хърватия не е единствената страна членка на ЕС, в която главният прокурор решава кой да води разследване в страната. Съответно решението за поемане на разследването от USKOK не е нещо необичайно в европейското право.
Докато депутати от управляващата „Хърватска демократична общност“ смятат, че отговорността „има име и фамилия“, то опозиционни депутати възприемат корупцията като колективно дело, извършвано с „покровителството“ на премиера Пленкович.
/ПК/

Title Документалният филм на режисьора Милена Фучеджиева „Ваймар експрес“ ще бъде показан днес в германския град Йена:
Документалният филм на режисьора Милена Фучеджиева „Ваймар експрес“ ще бъде показан днес, 20 ноември, от 18:30 часа местно време в киносалон „Kino am Markt“ на адрес Markt 5, 07743 в германския град Йена. Това съобщиха на своята страница във Фейсбук от Българо-немското сдружение „L. bulgaricus“ в Йена.
След прожекцията, която е част от седмото издание на Българските културни дни в Йена, ще има дискусия с Милена Фучеджиева.
Входът за събитието е свободен.
Както БТА писа, „Ваймар експрес“ е изследване, свързано с учредяването на Европейския писателски съюз, който да служи с цел разпространение на нацистка пропаганда. Идеята е на Йозеф Гьобелс, като за целта през 1941 г. във Ваймар са поканени писатели от 17 страни. Сред авторите, които отиват на това пътуване, са норвежкият писател Кнут Хамсун, френският писател Робер Бразийяк и българската писателка Фани Попова-Мутафова. Тя е единствената българка и единствената жена, която участва в едномесечното пътуване в Германия и Австрия, за да стане съучредител на Европейския писателски съюз“, посочват от екипа на филма.
Българо-немското сдружение „L. bulgaricus“ (Лактобацилус булгарикус) организира събития, свързани с българската култура. Те са веднъж в годината в рамките на месец-два и обхващат пет теми – фолклорно събитие, класически концерт, изложба, четене, филм или театър, или и двете. Това съобщи по-рано за рубриката „БГ Свят“ на БТА Евгения Карадинева-Маркс, която е част от Сдружението.
През ноември 2023 г. тя разказа и повече за него: „Това беше първата закачка, която една малка група от българи решиха да поставят и от шест години имаме вече официално регистрирано българо-немско сдружение в един много малък и много приятен и така важен за нашия регион град Йена, където е меката на оптиката и на медицината. Има много българи, които са доста добре интегрирани в нашия град и в нашия регион, което ще рече, че нашата задача не беше да запълним тази дупка, която всеки, когато отиде да живее в чужбина, има, а по-скоро да разпространим нашата култура“.
/ЙК/

Title Драматизация на приказката „Дядо вади ряпа“ представиха ученици от подготвителна група към училище „Св. св. Кирил и Методий“ в Атина:
Драматизация на приказката „Дядо вади ряпа“ представиха ученици от подготвителна група към Българското неделно училище (БНУ) „Св. св. Кирил и Методий“ в Атина. Това съобщават на своята страница във Фейсбук от просветното средище.
„По време на учебните занятия в събота и неделя децата се чувстваха прекрасно под ръководството на госпожа Мирела Георгиева и практикантките Ева Танева и Дарина Георгиева от Шуменски университет „Епископ Константин Преславски“, посочват от учебното заведение.
От екипа на образователното средище добавят, че им предстоят още пътувания в света на приказките, както и подготовка за коледните празници.
Както БТА писа, училище „Св. св. Кирил и Методий“ в Атина приема деца в предучилищни групи – на възраст три-четири и пет-шест години. Обучават се и ученици от първи до 12. клас. Преподаваните предмети са български език и литература, също така история и география на България. Училището предлага присъствена и дистанционна форма на обучение, както и паралелки за деца, които не владеят български език.  
В просветното средище има и извънкласни дейности – изобразително и приложно изкуство, часове по народни танци, както и часове по художествено слово. Училището издава и удостоверения за проведено обучение по съответните предмети за съответен клас, а в края на обучението си учениците имат възможност да сертифицират знанията си по български език пред Департамента за езиково обучение към Софийски университет „Св. Климент Охридски“.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Марк Шайфли реализира хеттрик при успеха на Уинипег над носителя на купа "Стенли" Флорида в мач от редовния сезон в НХЛ:
Марк Шайфли се разписа във всеки един от трите периода и помогна на лидера в редовния сезон Уинипег да спечели срещу гостуващия носител на купа "Стенли" Флорида с 6:3 в мач от Националната хокейна лига.
Това беше девети хеттрик в кариерата на Шайфли и първи в настоящата кампания, а с успеха домакините взеха реванш за загубата си от шампионите с 0:5 преди три дни.
Моргън Барън реализира два пъти при числено намален състав, а Кайл Конър добави гол и асистенция. Вратарят Конър Хелебък отрази 20 шайби при 16-ия успех в 19 мача за Уинипег, който има 32 точки.
Матю Ткачак завърши с попадение и асистенция за шампионите, които остават лидери в Атлантическата дивизия с 25 точки, въпреки че допуснаха трето поражение в четири срещи. 
Конър МакДейвид, Леон Драйзайтл и Еван Бушард записаха по три точки, а Едмънтън спечели с 5:2 срещу домакина Отава. МакДейвид завърши с две попадения и асистенция, а Драйзайтл и Бушард допринесоха с по гол и две асистенции.
Тампа Бей постигна трети пореден успех в лигата след 3:2 с продължение над домакина Питсбърг. Брейдън Пойнт се разписа два пъти, включително и победното попадение в 62-ата секунда на допълнителното време.
 
Питсбърг водеше с 2:0 в началото на третия период, но допусна обрат, с което и четвърто последователна загуба.
Кирил Капризов вкара две попадения и помогна на Минесота да спечели с 4:2 срещу домакина Сейнт Луис.
Мика Зибанеджад, Уил Куули и Каапо Како завършиха с по гол и асистенция, а Ню Йорк Рейнджърс продължи серията си на три победи след 4:3 в залата на Ванкувър.
 
Дъстин Уулф отрази 28 изстрела в редовното време и продълженията, а след това отрази и две дузпи и имаше ключов принос за победата на Калгари над гостуващия Ню Йорк Айлъндърс с 2:1.
Андрей Кузменко и Джъстин Къркланд бяха точни при наказателните удари, а Расмус Андерсон вкара в началото на третия период на редовното време за успеха на канадците.   
Пиер Енгвал даде аванс на гостите малко след старта на втората третина, но в последствие Кайл Палмиери и Бо Хорват не успяха да преодолеят Уулф при дузпите и Айлъндърс загуби. 
/ДВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Путин показа, че има готовност да започне ядрена война, пишат световни медии:
Руският президент Владимир "Путин сигнализира, че има готовност да започне ядрена война", гласи заглавието на британския в. "Телеграф". Той подписа законодателство, променящо ядрената доктрина на Руската федерация, което разширява случаите, при които се допуска използването на ядрено оръжие.
Тези действия бяха предприети, след като Украйна изстреля американски ракети АТАКМС по склад за боеприпаси край Брянск, на около 150 км от границата, отбелязва британското издание, като припомня, че украинският президент Володимир Зеленски отдавна отправяше искане към западните лидери да предоставят на неговите сили правото да използват ракети с голям обсег срещу цели на руска територия. Според съобщенията, в понеделник американският президент Джо Байдън най-накрая е отстъпил, предвид включването на севернокорейски войски в бойните действия.
Законодателството, въвеждащо новата руска ядрена доктрина, бе подписано часове по-късно. Според новите правила Русия може да даде ядрен отговор и на нападение с конвенционални оръжия, ако то заплашва "териториалната ѝ цялост" или ако бъде нападната от неядрена държава, като Украйна, подкрепяна от ядрена сила като САЩ или Великобритания.
Дмитрий Медведев, заместник-ръководителят на руския Съвет за сигурност, предупреди враговете на Кремъл, че сега може да предизвикат ядрена война. "Русия може да отвърне (на ударите с АТАКМС) с оръжия за масово унищожение срещу Киев и обекти на НАТО, независимо къде се намират", гласи неговото изявление, цитирано от в. "Телеграф".
Руски медии съобщиха, че Москва е започнала да изпраща мобилни ядрени бункери в цялата страна, което е още един явен сигнал към Запада, добавя британското издание, като цитира Общоруския изследователски институт за гражданска отбрана и извънредни ситуации. В речта си на срещата на Г-20 в Бразилия британският премиер Киър Стармър осъди "безотговорната реторика" на Москва по отношение на ядрената война. Той отказа да даде отговор на въпроса дали Великобритания е разрешила на Украйна да започне да изстрелва британски ракети с голям обсег "Сторм шадоу" и заяви само, че "моята позиция винаги е била, че Украйна трябва да има това, от което се нуждае, толкова дълго, колкото се нуждае".
Украинският президент Володимир Зеленски заяви, че Украйна работи с всички партньори, за да получи подкрепата им за удари с оръжия с голям обсег, отбелязва британският в. "Индипендънт".
"Мисля, че след изявленията за ядрените оръжия е време и Германия да подкрепи съответните решения", подчерта той на среща в Киев с датската премиерка Мете Фредериксен.
Германският канцлер Олаф Шолц, който миналата седмица проведе едночасов разговор с Путин, отказва да предостави на Украйна ракети с голям обсег "Таурус".
Зеленски вече е предупреждавал, че Северна Корея може да увеличи броя на разположените в Русия войски от 11 000 до 100 000 души. Според украинския президент серията от неотдавнашни въздушни удари са доказателство, че Путин няма намерение да прекратява войната въпреки изявленията на новоизбрания президент на САЩ Доналд Тръмп, че ще се стреми да сложи край на войната в рамките на 24 часа, след като встъпи в длъжност.
Киев се опасява, че може да бъде принуден да сключи споразумение, което ще го принуди да се откаже от окупираните от Русия територии - нещо, което Зеленски е заявявал, че няма да направи, отбелязва британското издание.
В същото време съюзниците на Украйна отправиха критики към заключителното изявление на срещата на Г-20 в Рио де Жанейро, защото в него не се споменава ролята на Русия в конфликта в Украйна. Шолц, Стармър, канадският премиер Джъстин Трюдо и френският президент Еманюел Макрон са сред лидерите, заявили, че финализираното от бразилския президент Лула да Силва комюнике "не е достатъчно силно", отбелязва британският в. "Гардиън".
Окончателният текст, приет на срещата на върха в Бразилия, беше значително по-слаб от този предходната година, като в него се подчертаваха само хуманитарните страдания в Украйна и значението на териториалната цялост. В отговор Зеленски обвини лидерите на Г-20, че не са предприели действия, след като Путин подписа промяната на руската ядрена доктрина.
Бразилският президент Лула да Силва бе подложен на критики заради това, че одобри окончателния текст ден преди края на срещата, отбелязва "Гардиън".
Лула да Силва направи всичко, за да избегне сблъсък между развитите и развиващите се страни по въпроса за Украйна, пише от своя страна френският в. "Монд". На срещата, на която той беше домакин, ръководителите на двадесетте най-големи икономики дори се срещнаха с руския външен министър Сергей Лавров, поканен в рамките на инициативите за борба с глада, които са основен приоритет на Лула да Силва. 
Но въпреки усилията на президента на страната домакин - прекъснал "по брутален начин" според европейски представител - дебатите върху заключителната декларация, войните продължаваха да тегнат над дискусиите в Рио де Жанейро, особено конфликтът между Москва и Киев, отбелязва френското издание.
В същото време президентът на САЩ Джо Байдън разреши предоставянето на противопехотни мини на Украйна, отменяйки собствената си политика, пише в. "Ню Йорк".
Решението ще засили отбраната на Киев от напредването на руски войски, но предизвика критики от страна на групи, борещи се за контрол над въоръженията. То последва даденото на Киев разрешение да използва ракети с голям обсег за удари по цели на територията на Русия и е част от спешните действия, които досегашното американско правителство предприема, за да подпомогне срещащите затруднения военни усилия на Украйна, отбелязва американското издание.
/БЗ/

Title Над 17,8 милиарда лева са разходите за пенсии към октомври 2024 г., съобщи Националният осигурителен институт:
Над 17,8 милиарда лева са разходите за пенсии към октомври 2024 г., което е с 2 милиарда лева повече спрямо миналата година. Това съобщи Националният осигурителен институт (НОИ) във връзка с касовото изпълнение на бюджетите на социалноосигурителните фондове, администрирани от института по силата на законова делегация. В структурата на общите разходи най-голям дял заемат тези за пенсии.
Броят на пенсионерите за октомври е 2 048 856 или с 14 595 (0,7%) повече в сравнение със същия месец на 2023 г., отчете още НОИ. Средният месечен размер на пенсията на един пенсионер е 929,95 лв., като в сравнение с миналата година той е по-висок със 104,97 лв. (12,7%). Средният месечен размер на пенсията за осигурителен стаж и възраст на един пенсионер е 1 026,99 лв. В сравнение със същия месец на миналата година се наблюдава нарастване с 119,87 лв. (13,2%).
Към 31 октомври 2024 г. общият размер на отчетените приходи е 10 762,7 млн. лв., което представлява 83,5% изпълнение на плана за годината, информира също осигурителният институт. Постъпилите приходи са с 1 479,6 млн. лв. повече в сравнение със същия период на миналата година. Общо отчетените разходи възлизат на 20 189,6 млн. лв. или 83,0% от заложените в плана за годината. Разходите са с 2 448,0 млн. лв. повече в сравнение със същия период на 2023 г.
Следващата по значимост и големина група разходи в консолидирания бюджет на ДОО са разходите за изплащане на парични обезщетения и помощи по Кодекса за социално осигуряване. Към края на октомври те са в размер на 2 218,4 млн. лв., което е 87,1% изпълнение на плана за годината. Отчетените разходи са с 361,1 млн. лв. повече спрямо същия период на 2023 г.
Общият размер на отчетените трансфери (нето) по консолидирания бюджет на ДОО към октомври 2024 г. е 9 417,2 млн. лв.
Отчетените приходи в Учителския пенсионен фонд към 31 октомври са в размер на 101,8 млн. лв., което представлява 85,6% изпълнение на плана за годината. Постъпилите приходи са с 13,2 млн. лв. повече в сравнение със същия период на 2023 г. Общо отчетените разходи на Учителския пенсионен фонд към 31 октомври са в размер на 84,3 млн. лв., което представлява 80,1% изпълнение на плана за годината. Извършените разходи са с 12,7 млн. лв. повече в сравнение със същия период на 2023 г.
Отчетените приходи към 31 октомври са в размер на 2 408,5 хил. лв., което представлява 96,3% изпълнение на плана за годината. Постъпилите приходи са с 98,1 хил. лв. повече в сравнение със същия период на 2023 г. Общо отчетените разходи към 31 октомври са в размер на 1 337,6 хил. лв., което представлява 27,9% изпълнение на плана за годината. Извършените разходи са с 950,8 хил. лв. по-малко в сравнение със същия период на 2023 г.
Преди дни НОИ съобщи, че средният осигурителен доход за страната за септември е 1668,70 лв. Средномесечният осигурителен доход за страната за периода от 1 октомври 2023 г. до 30 септември 2024 г. е 1608,75 лв.
/ВД/

Title Опашката от камиони пред пункта "Капитан Андреево" е около 15 километра:
Опашката от товарни автомобили по магистрала "Марица" пред Граничния контролно-пропускателен пункт "Капитан Андреево" започна да намалява. В момента колоната е около 15 километра, съобщиха за БТА от КАТ-Хасково.
Струпването на камиони на пътя започна от 16 ноември, когато Турция временно спря обработката на товари заради планово въвеждане на фаза пет на системата за митнически транзит NCTS. 
Това предизвика струпване на тирове на магистрала "Марица", което достигна до 40 километра преди пункта. Вчера ситуацията допълнително се усложни заради катастрофа на два турски камиона, което наложи временна организация на движение и минаване по обходен маршрут. Заради опашките бе предприето и спиране на камиони във вътрешността на страната, каза вчера на пункта директорът на "Гранична полиция" Антон Златанов.
По трасето със задръстване са осигурени шест патрулни автомобила на КАТ, които са разположени на отбивките. За недопускане на инциденти има и два автомобила на Жандармерия, допълниха от "Пътна полиция".
В района има и гъста мъгла, което е довело до нов пътен инцидент, но без пострадали и само с материални щети. От КАТ призовават за повишено внимание при движение в участъка.
 
 
/БИ/

Title Възпитаници на училище „Св. св. Кирил и Методий“ в Атина написаха писма до Дядо Коледа:
Възпитаници на Българското неделно училище (БНУ) „Св. св. Кирил и Методий“ в Атина написаха писма до Дядо Коледа. Това съобщават на своята страница във Фейсбук от екипа на просветното средище.
От учебното заведение посочват, че първите писма вече са на път към получателя.
„Подаръци ще има за всички от сърце, защото сте прекрасни деца“, допълват от образователното средище.
Както БТА писа, училище „Св. св. Кирил и Методий“ в Атина приема деца в предучилищни групи – на възраст три-четири и пет-шест години. Обучават се и ученици от първи до 12. клас. Преподаваните предмети са български език и литература, също така история и география на България. Училището предлага присъствена и дистанционна форма на обучение, както и паралелки за деца, които не владеят български език.
В образователното средище има и извънкласни дейности – изобразително и приложно изкуство, часове по народни танци, както и часове по художествено слово. Училището издава и удостоверения за проведено обучение по съответните предмети за съответен клас, а в края на обучението си учениците имат възможност да сертифицират знанията си по български език пред Департамента за езиково обучение към Софийски университет „Св. Климент Охридски“.
/ЙК/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Бостън спря серията от 15 поредни победи на Кливлан в НБА:
Джейсън Тейтъм записа 33 точки, 12 борби и 7 асистенции, за да поведе Бостън Селтикс към победа над гостуващия Кливланд Кавалиърс със 120:117, слагайки край на серията на своя съперник от 15 поредни успеха от началото на сезона в НБА.
Кавалиърс се опитваха да станат вторият отбор в историята, който започва сезона с 16-0. Това направи през кампанията 2015-16 г. Голдън Стейт Уориърс, които спечелиха 24 поредни мача.
Ал Хорфорд добави 20 точки и 7 борби, а Дерик Уайт вкара 19 пункта за Селтикс, които имаха успеваемост 22 от 41 удара от зоната за 3 точки.
Донован Мичъл записа 35 точки и 8 борби за Кливланд. Кавалерите получиха 22 точки, 11 борби и 6 асистенции от Евън Мобли.
Камерън Джонсън натрупа рекордните за сезона 34 точки със силна стрелба от далечна дистанция, а Бруклин Нетс стигна до драбатичен обрат със 116:115 над Шарлът Хорнетс.
Джейлън Уилсън помогна пет тройки и завърши със 17 пункта.
Брендън Милър вкара 29 точки, а Майлс Бриджис имаше 21, но Хорнетс загуби за четвърти път в пет мача.
Джамал Мъри реализира 27 точки, Майкъл Портър младши добави 24 и 11 борби, а Ръсел Уестбрук записа своя „трипъл-дабъл“ под номер 200 в кариерата си, за да изведат Денвър до победа като гост над Мемфис със 122:110.
Уестбрук влезе от резервната скамейка и допринесе с 12 точки, 14 асистенции и 10 борби. Той е лидерът на НБА за всички времена по „трипъл-дабъл“. Нъгетс, играят третия си пореден мач без трикратния MVP на НБА Никола Йокич.
/БД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Нека имаме повече данни, пожела служебният заместник-министър на електронното управление Александър Йоловски на ГИС форум:
Нека имаме повече данни, защото данните са бъдещето. Такова послание отправи Александър Йоловски, служебен заместник-министър на електронното управление, към присъстващите в залата, където се провежда организираната конференция от ГИС Алианс "Обединени ГИС за по-добро утре" по повод Световен ГИС ден 2024, който професионален празник се отбелязва за 25 година. Форумът се провежда в столичния "Хаят Риджънси София" (Hyatt Regency Sofia).
"Данните са в сърцето на европейската цифрова трансформация", обърна внимание Йоловски. 
Той е убеден, че днес всичко опира до данните, но по думите му в България още "сме обхванати от парадигмата на документите" и ГИС сферата е доказателство за това.
Обръщайки се към участниците в конференцията, Александър Йоловски заяви, че всеки в сектора трябва да познава европейската рамка за оперативна съвместимост, защото европейският пазар на данни, това което налага програмата за цифрово десетилетие 2020 - 2030 в Европейската стратегия за данни предполага всички данни в държавата и в частни системи да бъдат оперативно съвместими на ниво ЕС.
"Свърши времето, в което всеки си прави формат и всеки си избира с какви мета данни да обозначава данните, които има. Това вече е минало. Тези, които не приемат новия подход са обречени да останат в миналото. Бъдещето е една оперативно съвместима Европа, оперативно съвместими свързани данни", посочи Йоловски. 
Следва
/СС/

Title Протестното автошествие на таксиметровите шофьори преминава по булевардите на София:
Тръгна протестното автошествие на таксиметровите водачи в София и вече преминава по булевардите и улиците на столицата. Таксиметровите шофьори се събраха рано сутрин пред Националния стадион „Васил Левски“ и с автомобилите се отправиха в колона към сградите на всички институции, имащи отношение към казуса с поскъпването на задължителната застраховка „Гражданска отговорност“, срещу което от бранша протестират. 
Председателят на Националния таксиметров синдикат Красимир Цветков посочи за БТА, че шествието ще премине през сградите на Комисията за защита на потребителите, Министерството на транспорта и съобщенията, Асоциацията на застрахователите, Комисията за защита на конкуренцията, прокуратура, Народното събрание и Министерския съвет. Накрая ще завърши пред сградата на Комисията за финансов надзор на ул. „Будапеща“ 16 в столицата, уточни Цветков. 
От бранша заявиха, че настояват за мораториум върху цената на задължителната застраховка „Гражданска отговорност“ и въвеждането, чрез промени в Кодекса на застраховането, на системата „бонус-малус“, която оценява персоналния риск за всеки един водач. 
Шествия с таксиметрови автомобили са организирани още в Бургас, Варна, ,Велико Търново, Враца, Русе, Плевен, Ямбол, Пазарджик, Сливен, Шумен, Слънчев бряг, Несебър, Тутракан. По-късно предстои да се включат Пловдив и Перник.
Около 11:00 часа в София предстои да започнат и други автошествия, организирани от Съюз „Такси“. 
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Япония с търговски дефицит за четвърти пореден месец на фона на скок на вноса на компютри:
Япония отчита търговски дефицит и през октомври. Това става за четвърти пореден месец на фона на рязкото увлечение на вноса на компютри, съобщи днес японското правителство, цитирано от Синхуа и Си Ен Би Си.
Дефицитът при търговията със стоки на Япония през миналия месец възлиза на 461,2 трилиона йени (около 2,98 млрд. долара). Това представлява понижение от 34,4 на сто спрямо октомври 2023 г. (на годишна база), сочат предварителни данни, огласени от японското финансово министерство.
Вносът в азиатската страна се повишава с 0,4 на сто на годишна база до над 9,88 трилиона йени (близо 64,33 млн. долара). Най-много нараства импортът на компютри, който се увеличава с 46 на сто спрямо година по-рано. Вносът на цветни метали, мед и други, нараства с 38,3 на сто, а на смартфони и на други електронни устройства за комуникация, с 8,7 на сто. 
Японският износ през октомври бележи ръст от 3,1 на сто на годишна база до 9,42 трилиона йени (близо 60,62 млн. долара), стимулиран от експорта на оборудване за производството на полупроводници. Той нараства с 42,6 на сто спрямо година по-рано.
Увеличението на износа от Япония е по-високо от прогнозата на икономисти, анкетирани от Ройтерс, за ръст от 2,2 на сто.
/СС/

Title „Вечер на македонски сюити и фантазии“ ще се състои тази вечер:
„Вечер на македонски сюити и фантазии“ с участието на Люпчо Коскаров (тромпет) и Дарко Мариновски (пиано) ще се състои тази вечер в Културно-информационния център на Република Северна Македония (КИЦ на РСМ) в София, съобщават организаторите.
Събитието ще е в присъствието на академика и почетен посланик на мира д-р Зоран Пейковски – новият директор на КИЦ на РСМ.
Музикантите ще представят сюити и фантазии, композиции на Люпчо Коскаров, създадени въз основа на македонския фолклор. В програмата са включени произведенията „Налей, Налей“, „Чифликът“, „Македонска сюита“, „Тиквешки марш“, „Дафино“, „Деспина“, „Виртуозни вариации“.
Люпчо Коскаров е роден през 1967 г. в град Кавадарци, Република Северна Македония. Учи в Музикалната академия в Любляна и във ФМИ в Скопие. Магистратура придобива в Националната музикална академия в София, в класа на, а с титлата доктор на музикалните науки се сдобива през 2010 г.
Коскаров е реализирал музикални изпълнения и проекти в почти всички музикални жанрове - класическа, джаз и поп музика, на международната и северномакедонската сцена, включително в САЩ, Англия, Франция, Германия, Швеция, Словения, Сърбия, Хърватия, Турция и България. Участвал е във фестивалите „Охридско лято“, „Скопско лято“, „Златна лира“, „Дни на македонска музика“. Професор е в ИУ „Еуропа Прима“ в Скопие, а през 2019 година е избран за декан на факултета за музика в същия университет. В своята артистична кариера е реализирал много записи като солист на тромпет в съпровод на македонски и чуждестранни творци - Войо Йованович (китара), Ясминка Чакар (пиано), Дарко Мариновски (пиано). Коскаров има публикувани професионални и научни трудове и учебници. 
Дарко Мариновски е роден в Скопие през 1974 г. Дипломира се във ФМИ в Скопие, в класа на проф. Борис Романов, а магистърска степен завършва в същата институция под менторството на проф. Ясмина Чакар. От 2013 година работи като професор по пиано и корепетиция в ДМБУЦ „Илия Николовски – Луй“ в Скопие. През януари 2009 г. е избран за декан на Факултета за приложна музика в Университета за аудиовизуални изкуства ИУ „Еуропа Прима“, като остава на тази длъжност до 2017 г. Мариновски има изяви както на родна сцена, така и извън границите на Република Северна Македония – в Рим, Париж, Вашингтон.
От септември 2013 г. работи в Музикалната академия при УГД Щип като пиано сътрудник на вокалния клас на проф. Борис Траянов и в оперното студио в същата институция. Две години по-късно започва да работи и във Филмовата академия при УГД Щип, където преподава предметите звук на филм и акустика с психоакустика, перцепция и анализ. Дарко Мариновски е автор на музиката на няколко късометражни филми, на музиката за театралното представление „Косара“ от Загорка По Антовска. Като член на квартета „Коскаров“  записва компакт диска „The Best of Jazz and Blues“ (2011).
/ ГН
/РБ/

Title Компанията "Спейс Екс" осъществи шести изпитателен полет на космическата система "Старшип":
Американската компания "Спейс Екс" на Илон Мъск успешно завърши шестото тестово изстрелване на космическата система "Старшип" - най-голямата и мощна в света, съобщават световните агенции.
По време на полета й бяха тествани ключови технически подобрения, включително повторно запалване на двигателя "Раптор" (Raptor) в космоса. 
От "Спейс Екс" казаха, че основната цел на теста е била получаването на възможно най-много телеметрични данни. Полетът на "Старшип" продължи малко повече от час и завърши с приводняване в Индийския океан.
Този път компанията не успя да извърши прехващане с гигантски роботизирани ръце на първата степен на ракетата, наречена "Супер Хеви" при завръщането й на специалната платформа Mechazilla. Вместо това след около 8 минути тя се приводни в Мексиканския залив. "Старшип" продължи полета си, преди да се приводни в Индийския океан на дневна светлина, което позволи за първи път да бъдат заснети ценни кадри.
    
За първи път заедно с Илон Мъск изстрелването наблюдаваше и новоизбраният президент на САЩ Доналд Тръмп. 
Шестият тестов полет на "Старшип", който беше излъчен на страницата на "Спейс Екс" в социалната мрежа Екс, беше проследен на живо от 7 милиона души.
Според плановете на компанията космическата система "Старшип", проектирана да бъде по-евтина и мощна от "Фалкон-9", ще бъде универсална и ще може да се използва в различни варианти - за пилотирани полети до околоземна орбита, изстрелване на спътници и осъществяване на мисии до Луната и Марс, както и до по-далечни небесни тела. 
Предвижда се ракетата-носител за многократна употреба "Супер Хеви" и корабът "Старшип" да извършат вертикално кацане на Земята. Според настоящия проект общата височина на космическата система е 121 метра - "Старшип" - 50 метра" и "Супер Хеви" - 71 метра. 
Разработката на "Старшип" се извършва с пълна скорост от компанията, която пуска прототипи без товар, за да отстрани бързо всички проблеми, възникнали в реални летателни ситуации, отбелязва Франс прес.
Въпреки това "Спейс Екс" разкри, че за първи път на борда е имало товар - банан.
Три от предишните пет теста на системата "Старшип", първият от които беше осъществен през април 2023 г., завършиха с взривяването на ракетата. 
/РБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Министерството на електронното управление подкрепя структурите, които развиват географските информационни системи, каза Валентин Мундров:
Министерството на електронното управление (МЕУ) подкрепя всички структури на държавната администрация, които искат да внедряват и развиват географските информационни системи (ГИС), защото те правят държавното управление по-ефективно и прозрачно. Това каза служебният министър на електронното управление Валентин Мундров при откриването на конференцията в сферата на геопространствените технологии у нас, организирана от "Есри България" в сътрудничество с над 50 бизнес, академични, неправителствени и медийни организации. Събитието се провежда в "Гранд хотел Милениум София". 
Според Мундров ГИС стават незаменими в държавния и частния сектор за решаване на ключови задачи за устойчиво развитие, устойчиви ресурси, градско планиране и управление при бедствия.
Все по-често в България се внедряват нови иновативни ГИС, които включват прилагане на най-съвременни айти тенденции като интернет на нещата, изкуствения интелект, достъп до спътникова информация и мобилни приложения, отбеляза той.
Заместник-министърът на отбраната Радостин Илиев посочи, че днешната конференция за първи път събира доказани международни и български експерти.
По думите му средата за сигурност е усложнена и се характеризира с военни конфликти в различни точки по света.
Съперничеството между глобалните сили поставя високи изисквания и приоритети в областта на сигурността и отбраната и в това отношение ГИС са важен инструмент за провеждане  на устойчиви политики, посочи Илиев.
Той акцентира върху това, че Министерството на отбраната внедрява ГИС за гарантиране на сигурността, за обучение на военнослужещи, за обмен на данни в рамките на НАТО и Европейския съюз и поддържа информационна система за предоставяне на достъп до ГИС.
/СС/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Инфлацията във Великобритания рязко скача през октомври:
Инфлацията във Великобритания рязко се повишава през октомври до 2,3 на сто на годишна база, сочат данни от Националната статистическа служба, цитирани от Си Ен Би Си.
Увеличението е сериозно спрямо отчетените през септември 1,7 на сто и е над прогнозираните от анализаторите 2,2 на сто.
Основната инфлация, която изключва енергията, храните, алкохола и тютюна, расте с 3,3 на сто при отчетени през септември 3,2 на сто.
Ръстът на цените в изключително важния за британската икономика сектор на услугите върви леко нагоре до 5 на сто на годишна база спрямо 4,9 на сто през септември.
"Инфлацията през октомври расте заради по-високите цени на газа и електричеството, макар и това да се компенсира от намалението на цените в секторите развлечение и култура, както и от спада на много цени на суровини за промишлеността", заяви главния икономист на британската статистическа служба Грант Фицнър, цитиран от Пи Ей медиа.
/СС/

Title УНСС пуска следдипломна квалификация по управлението и оценката на културни и художествени ценности и арт застраховане:
За първи път у нас се организира обучение по програма „Управление и оценка на културни и художествени ценности“, което ще се провежда в Института за следдипломна квалификация. Към новата програма за следдипломна квалификация ще се изучава и арт застраховане. 
Ръководител на програмата е доц. д-р Катя Михайлова, преподавател в катедра „Икономическа социология“ (на снимката долу в средата). В обучението ще участват преподаватели от УНСС, Университета по библиотекознание и информационни технологии, Югозападния университет „Неофит Рилски“ и учени от Българската академия на науките. 
Още с обявяването на програмата в нея има записани 12 курсисти, които през май 2025 г. ще бъдат първите експерт-оценители на културни и художествени ценности. Представяйки  професионалната квалификация доц. Михайлова посочи необходимостта от интердисциплинарно обучение по експертика, включваща пет основни експертизи – изкуствоведска, технологична, финансово-икономическа, застрахователна и оценка на въздействието. „Поставянето на застрахователната оценка като елемент от експертизата на културните и художествените ценности открива нови полета за развитие на застрахователния бизнес у нас“, уточни тя. 
Обучението по програмата „Управление и оценка на културни и художествени ценности“ е едногодишно и след успешното полагане на 10 специализирани изпита обучаващите се получават професионално свидетелство „Експерт-оценител на културни и художествени ценности“.
/ХЯ/

Title Регионалният исторически музей в Хасково повиши цените на входните билети за обектите си:
Регионалният исторически музей (РИМ) в Хасково повиши цените на входните билети за обектите си от вчера, съобщиха от институцията. Така таксите за визита на експозициите в самия музей, за Кирковото училище, за Паскалевата и Шишманова къщи, както и за Музейния център за тракийско изкуство в Източни Родопи в село Александрово с точното копие на Александровската гробница стават седем лева за възрастни.
За учащи и пенсионери билетът струва четири лева, а безплатно е за деца под седем години и хора с увреждания. Час беседа на български език се таксува 10 лева, а на чужд - 20 лева.
Старите цени не бяха актуализирани в продължение на цели 15 години. Въпреки увеличението на броя на посещенията, сумите от билети вече не покриват издръжката на музея, коментира за БТА директорът на РИМ Пенко Добрев.   
/РБ/

Title Арсенал се интересува от трансфер на Гюлер от Реал Мадрид по примера на Йодегор:
Полузащитникът на Реал Мадрид Арда Гюлер може да премине в лондонския Арсенал под наем, съобщава Sport.es.
Според източника лондончани виждат паралели в потенциалната сделка с трансфера на Мартин Йодегар в английския клуб - през януари 2021 година. Арсенал нае норвежеца, а шест месеца по-късно го купи от Реал Мадрид.
Гюлер се присъедини към Реал Мадрид през лятото на 2023 г. от Фенербахче за 20 милиона евро, като договорът му е до 2029 година. Младият турски талант рядко получава възможност за изява от Карло Анчелоти.
/БД/

Title Тръмп продължава да търси министър на финансите:
Избраният за президент на САЩ Доналд Тръмп ще разговаря днес с бившия член на управителния съвет на УФР Кевин Уорш и с главния изпълнителен директор на "Аполо глобал мениджмънт" (Apollo Global Management) Марк Роуън в търсене на финансов министър за бъдещата си администрация, предаде Ройтерс, като цитира Блумбърг, която се позовава на запознати източници.
В. "Файненшъл таймс", цитирайки други източници, посочва Роуън като най-вероятният кандидат за поста.
Екипът на Тръмп не е отговорил на отправените му от Ройтерс въпроси, а от "Аполо" са отказали коментар по темата.
Търсенето на нов финансов министър до края на миналата седмица се оказа безплодно и беше спряно за няколко дни, посочва Ройтерс.
Отначало за фаворит беше смятан милиардерът Джон Поулстън, но той излезе от надпреварата миналата седмица. Хауълд Лътник беше друг вероятен кандидат за поста, но той впоследствие беше посочен като министър на търговията.
Като възможен кандидат се сочи и Скот Бисънт, основен икономически съветник на Тръмп.
/СС/

Title Кърджалийско училище въведе ограничение в прогимназиален етап за използване на телефони в училище:
Ограничение за използване на мобилни телефони в учебно време за учениците в прогимназиален етап въведе кърджалийското Средно училище „Отец Паисий“, каза пред БТА директорът на школото Теодора Богданова. Апаратите се събират в началото на учебния ден и се връщат в края му.
По думите й мярката е въведена от началото на тази учебна година в един от петите класове по желание на родителите. Заради лоша дисциплина и отново със съгласието на родителите мярката е въведена в два от седмите класове преди по-малко от месец, а от началото на настоящата седмица важи за всички ученици от пети до седми клас. 
„Децата не използват по време на часовете телефоните, но събирането има началото на всеки час става доста бавно – в рамките на 5-6 минути и това всъщност образно казано „изяжда“ време от учебния час“, каза още директор Богданова.
Тя допълни, че преди да се пристъпи към ограничението е направена анкета сред родителите, 95 процента от които са го одобрили. Директорът уточни, че телефоните се събират в началото на учебния ден и се връщат в края му. Използването на телефон в учебно време е позволено само за учебни цели, под ръководството на учителя, както и при нужда за връзка с родител.
От натрупания до сега опит от първата паралелка, а и последващите две, Теодора Богданова коментира, че вече се вижда ефект. На първо място учебният час се оползотворява само за учебни цели, а също така децата започват да общуват повече помежду си за сметка на игрите на телефона.
„Това, в което може би и родителите ще ме подкрепят – нашите деца, особено в тази възраст, забравят да си говорят. Те предпочитат да си пишат. И сега виждаме едно раздвижване, започнаха една комуникация. Разбира се, ще има и малко повече бели в училище, но до десетина дена, мисля, че ще свикнат“, каза още директор Богданова.
Тя допълни, че от училището не възнамеряват да въведат ограничението и за по-големите ученици, защото повечето от тях са свикнали, знаят и сами си оставят телефоните. Що се отнася до учениците до 4 клас, по думите на директорката, те или не носят такива, или просто са прибрани в чантите и не се изваждат.
/РБ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Американското посолство в Киев днес ще остане затворено заради очаквана въздушна атака:
Американското посолство в Киев заяви, че получило информация за потенциална значима въздушна атака днес и ще остане затворено, предадоха Ройтерс и Франс прес.
Поради съображения за сигурност "посолството ще бъде затворено, а служителите са инструктирани да се укрият на място", се казва в изявление, публикувано на уебсайта на американското посолство в Киев.
"Посолството препоръчва на американските граждани да бъдат подготвени незабавно да се укрият в случай на сигнал за въздушна тревога", се посочва в изявлението.
Предупреждението бе отправено ден след като Украйна използва ракети АТАКМС (ATACMS) за поразяване на цели в Русия, след като получи разрешение за употребата им на руска територия от правителството на на американския президент Джо Байдън на хилядния ден от началото на войната.
Москва от месеци предупреждава Запада, че ако Вашингтон позволи на Украйна да поразява цели дълбоко в Русия с американски, британски или френски ракети с дълъг обсег, Кремъл ще счита тези страни членки на НАТО за директно намесени във войната в Украйна.
През октомври руският президент Владимир Путин каза, че Москва ще отговори на украински удари с американско оръжие дълбоко на територията си.
Вчера Путин понижи прага за ядрен удар в отговор на по-широк спектър от конвенционални атаки, като ядрените рискове нарастват на фона на най-високото напрежение между Русия и Запада от повече от половин век.
/БЗ/

Title Малко блясък помага на искрящи насекоми да заслепяват хищниците, установи изследване:
Малко блясък помага на някои искрящи насекоми да заслепяват застрашаващите ги хищници, установи изследване, осъществено с помощта на високоскоростна камера, пише Физ.орг.
Носенето на ярко облекло, покрито с лъскави пайети, е сигурен начин за привличането на внимание, на което разчитат звезди като Бионсе, Тейлър Суифт и Хари Стайлс. Техните ослепителни тоалети улавят светлините, блещукат и искрят, докато танцуват по време на шоуто. 
Много животни също имат блестящ и ослепителен външен вид. Бронзовките, известни също като бръмбари скъпоценни камъни, съвсем точно отговарят на наименованието си. 
Ако тази блестяща външност привлича вниманието, защо тогава тези създания не са първите, които хищниците изяждат?
Оказва се, че ключова характеристика на този бляскав външен вид - неговата променливост, всъщност може да да помогне на животните да избягат от хищниците.
Искрящите животни произвеждат ярки проблясъци, когато отразяват слънцето. Някои са толкова блестящи, че отразяват и заобикалящата ги среда. Докато те се движат, се получават проблясъци и отраженията върху повърхността на животното се променят, подобно на огледална топка.
За хищника това означава, че се опитва да проследи и атакува визуално променлива цел. Задача като тази е предизвикателство - изследвания с хищници, които преследват както птици, така и насекоми, показват, че атаките са по-малко точно срещу подобна плячка.
Могат ли хищниците да проследят визуално жертвата? Дали преценяват погрешно скоростта на плячката? Дали са играят роля оптични илюзии? Съществуват много догадки, но нито една от тях не е проверена досега.
Авторите на настоящото изследване, публикувано в сп. "Кърънт байолъджи", са решили да ги проверят, като са използвали високоскоростна камера, за да заснемат скачащи паяци, които атакуват фалшиви движещи се цели. Мишените са били или лъскави, или матови, или са съответствали на фоновия цвят на "арената". 
Скачащите паяци са били идеалните хищници за експеримента, тъй като предпочитат да атакуват движеща се плячка. Известно е, че те се хранят както с лъскави, така и с матови животни и имат отлично зрение. За изследователите се е оказало от полза, че те нападат фалшива движеща се плячка в лабораторията и без особено поощрение.
Изследването с високоскоростна камера е установило, че скачащите паяци по-зле проследяват и атакуват лъскави, отколкото матови или такива, които съответстват на фона.
Резултатите от изследването показват, че въпреки че могат да привлекат вниманието, лъскавите насекоми са трудни за локализиране и улавяне.
/РБ/

Title ПП-ДБ няма да участват в разговори с "Възраждане" за създаване на правителство:
"Продължаваме промяната - Демократична България" (ПП-ДБ) няма да участват в разговори с "Възраждане" за създаване на правителство, съобщиха от пресцентъра на ПП. От коалицията посочиха, че Николай Денков от ПП е изпратил писмо до председателя на "Възраждане" Костадин Костадинов, с което отказват поканата за среща-разговор за съставяне на правителство днес.
В писмото от ПП-ДБ заявяват, че непреодолимите им различия с "Възраждане" относно членството на България в Европейския съюз и НАТО възпрепятстват възможността за конструктивен и ползотворен разговор, който би могъл да доведе до общо управление. Затова среща за обсъждане на общо управление е нецелесъобразна, завършва писмото-отказ Николай Денков.
Днес „Възраждане" започва разговори за правителство с политическите сили в парламента, без ГЕРБ-СДС, „ДПС-Ново начало“ и „Алианс за права и свободи“, съобщиха от пресцентъра на партията. До всички останали формации в 51-вото Народно събрание са изпратени покани.
 
/БИ/

Title Роналд Куман: "Не съм доволен от точката срещу Босна":
Селекционерът на Нидерландия Роналд Куман бе разочарован от равенството 1:1 срещу Босна и Херцеговина в мач от турнира Лига на нациите.
„Ще участваме в плейофите през март и ще знаем съперниците си в петък. Ако разполагаме с всички наши играчи, ние сме наистина силен отбор. Видяхте го на Европейското първенство. Очакваме с нетърпение тези мачове.
Не съм доволен от точка срещу Босна. Мисля, че трябваше да спечелим, но Босна и Херцеговина реагира добре след това поражение срещу Германия“, заяви Роналд Куман пред сайтът на УЕФА.
/БД/

Title Руският президент Путин няма да се поколебае да използва ядрено оръжие, ако Москва бъде застрашена, заяви сръбският президент Александър Вучич:
Руският президент Владимир Путин няма да се поколебае да използва ядрено оръжие, ако Москва бъде застрашена, заяви сръбският президент Александър Вучич в изявление пред обществеността снощи, цитиран от националната телевизия РТС.
„Ако Москва е заплашена, достатъчно добре познавам президента на Русия Владимир Путин и мога да кажа, че няма да се поколебае да използва ядрено оръжие“, каза Вучич. „Очаквам, че действието на ракетите ATACMS в Брянска област в Русия вероятно ще предизвика действия по енергийните обекти и мостове на Днепър“.
Вчера Украйна нанесе удар по арсенал в руската Брянска област с доставени от САЩ ракети АТАКМС, след като Киев получи разрешение от оттеглящата се администрация на американския президент Джо Байдън в навечерието на ден 1000 от началото на войната.
„Знаете, че винаги съм казвал, че като малка страна трябва да се скрием под някой камък, докато не премине бедствието, но не ме е срам да кажа, че смятам, че възможно най-скоро трябва да започнат преговори за примирие, за мир, защото по-нататъшен конфликт ще ни доведе до световна катастрофа“, посочи Вучич.
Той допълни, че Сърбия изобщо не е подготвена за такъв конфликт по отношение на бомбоубежищата. По думите му страната разполага с бомбоубежища с капацитет 257 000 души и ще трябва да се работи върху приспособяване на различни пространства, за да се осигури място за милион, милион и половина души.
Сръбският президент отбеляза още, че Сърбия трябва да се подготви не защото очаква да бъде нечия цел, а защото "ако някой на разстояние от 500 до 1000 км се окаже нечия цел, същото се пише и на Сърбия“. Той допълни, че е наредил резервите в продоволствие в сръбската войска да бъдат увеличени със 150 процента.
/ПК/

Title Комисия за защита на потребителите: „Versuni Romania S.R.L” предприема доброволни мерки заради опасност при използване на ютии с парогенератор:
В Комисията за защита на потребителите е постъпила информация от „Versuni Romania S.R.L”за стартирала кампания по изтегляне на ютии с парогенератор от сериите Philips PSG90XX, PSG81XX, PSG80XX и GC96XX, поради производствен проблем при заваряването на котела, който генерира парата в парната система. Този проблем може да доведе до изгаряния или наранявания. Всички засегнати производствени серии са в диапазона 2421-2423 (2422 означава 22-ра седмица на 2024 г.).
За повече информация относно процедурата за изтегляне от пазара, моля, посетете https://philips-psg.infotip-rts.com/index.php?Cid=BG&LgId=bg  и https://www.philips.bg/c-e/ho/recall-perfectcare-8000-9000-elite-series . 
 
 
 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Еврото остава под 1,06 долара в междубанковата търговия:
Курсът на еврото днес остава под прага от 1,06 долара, съобщиха германски финансови издания.
В междубанковата търговия във Франкфурт тази сутрин единната европейска валута се котираше за 1,0590 долара или близо до снощното си равнище.
Европейската централна банка определи вчера следобед референтен курс на еврото от 1,0578 долара.
/СС/

Title Собослай за равенството с Германия: "Дори 1:1 е малко несправедливо":
Капитанът на Унгария Доминик Собослай съжалява за пропуснатата победа срещу Германия (1:1). Според футболистът на Ливърпул унгарците са били по-добрия отбор в срещата и за заслужавали повече от равенството.
„Дори 1:1 е малко несправедливо, тъй като смятам, че създадохме повече положения от Германия... не успяхме да ги реализираме. Все пак трябва да се възползваме от положителните страни: създадохме тези възможности и трябваше само да ги завършим, вместо да не създаваме такива.
Тази седмица тренирах дузпи. Стрелях много отдясно на вратаря, но този път реших предварително да пробвам по средата“, заяви Собослай пред M4 Sport.
„Направихме не лошо представяне на Европейското първенство, но не играхме както можехме в първите два мача в Германия. В третия Барни Варга се контузи, след това Кевин Чобот вкара гол срещу Шотландия и чакахме до последно, но отпаднахме. Това беше истинско влакче на ужасите в увеселителен парк, но вярвам, че с този мач можем да влезем в 2025 г. в добро настроение“, завърши футболистът на Ливърпул.
/БД/

Title ПП-ДБ отказва разговори с Възраждане:
Парламентарната група на ПП-ДБ няма да участва в разговори с "Възраждане" за създаване на правителство. В петък съпредседателят на Парламентарната група па ПП-ДБ академик Николай Денков изпрати писмо до председателя на "Възраждане" Костадин Костадинов с което отказва поканата за среща-разговор за съставяне на правителство в сряда - 20.11. 2024 г. В писмото се посочва, че ПП-ДБ счита, че непреодолимите различия между двете формации относно членството на България в Европейския съюз и НАТО възпрепятстват възможността за конструктивен и ползотворен разговор, който би могъл да доведе до общо управление. Затова среща за обсъждане на общо управление е нецелесъобразна, завършва писмото- отказ акад. Николай Денков.
 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Книгата „Нокомис“ на Катерина Стойкова ще бъде представена на 21 ноември в троянската галерия „Серякова къща“:
Книгата „Нокомис“ на Катерина Стойкова ще бъде представена на 21 ноември в троянската галерия „Серякова къща“, съобщи за БТА Мариела Шошкова, уредник в културната институция.
„Нокомис“ е първата прозаична творба на авторката, която пристига специално от САЩ за нейното представяне. Книгата е повест, следваща външните и вътрешни промени по време на духовното търсене на една жена, която през цялото време задава неудобни въпроси. Модератор на срещата ще бъде Невена Дишлиева, главен редактор на издателство ICU.
Катерина Стойкова е позната на троянската публика с книгите си „Как наказва Бог“, „Втора кожа“ и „Американски деликатеси“, които са представяни на живо в галерията, разказа Шошкова. 
Сред поетичните ѝ книги са още „Птичка на перваза“, The Porcupine of Mind, „Неделимо число“, „Въздухът около пеперудата“.
Стойкова е собственик и главен редактор на американското издателство Accents Publishing. Съвсем наскоро в САЩ е излязла от печат и The Poet’s Guide to Publishing: How to Conceive, Arrange, Edit, Publish and Market a Book of Poetry (McFarland, 2024). 
Авторката се е срещала с троянската публика и в рамките на запомнящата се литературна дискусия „Дългият път към дома”, проведена в галерия „Серякова къща” през  2015 г. между американски и български творци, допълни Мариела Шошкова.
/РБ/

Title Петролът задържа цена под натиска на разнопосочни фактори:
Цените на петрола остават почти без промяна в днешната азиатска търговия под натиска на разнопосочни фактори, предаде Ройтерс. Опасенията от евентуална ескалация на войната в Украйна, след като САЩ разрешиха използването на ракети с голям обсег по цели на територията на Русия, и леко повишеното търсене в Китай биват контрирани от ръста на американските запаси, посочва агенцията.
Фючърсите за сорта Брент от Северно море, който е референтен за европейския пазар, намаляха с 5 цента до 73,26 долара за барел.
Американският лек суров петрол (WTI) остана без промяна на ниво от 68,39 долара за барел.
"Можем да очакваме сорт Брент да остане засега над 70 долара, тъй като участниците на пазара следят отблизо геополитическите развития", казва Яп Юн Рон, пазарен анализатор към Ай Джи (IG). Според експерти от Ей Ен Зет (ANZ) украинските атаки с далекобойни ракети могат да нарушат доставките на руски петрол на световните пазари.
На обратния фронт американските запаси се покачиха с 4,75 милиона барела през миналата седмица, сочат данни на Американския петролен институт, което е със 100 000 барела над очакванията. Запасите от бензин обаче спадат с 2,48 милиона барела, а на други дестилати - с 688 000 барела. Официалните правителствени данни ще бъдат обявени по-късно днес.
/СС/

Title ОБНОВЕНА Искаме мораториум върху цената на „Гражданската отговорност“ и въвеждане на системата „бонус-малус“, заяви за БТА председателят на Националния таксиметров синдикат:
This is a modal window.
Beginning of dialog window. Escape will cancel and close the window.
End of dialog window.
Искаме мораториум върху цената на задължителната застраховка „Гражданска отговорност“ до изработване на ясен законов механизъм, през застрахователния кодекс, за въвеждането на системата „бонус-малус“ и оценка на риска на всеки шофьор, на базата на индивидуалното му представяне. Това заяви за БТА Красимир Цветков, председател на Националния таксиметров синдикат, по време на започналия днес протест срещу поскъпването на задължителната застраховка. 
Цветков определи като брутално поскъпването на премията по застраховката. „Като казваме брутално, имаме предвид от 300% до 1110%. На моята кола застраховката от 386 лв. вече е 1077 лв. и продължават да растат. В същото време не намираме абсолютно никаква обосновка за това“, каза Цветков. 
Той коментира и тезата на председателя на Управителния съвет на Асоциацията на българските застрахователи Николай Станчев, който в интервю за БТА посочи, че при такситата щети възникват 20 пъти по-често, което налага "Гражданската отговорност" да поскъпне. 
„Това означава, че на всяка една катастрофа с кола следват 20 с таксита. Някъде да ги виждате по пътя тези 20 катастрофи с такси? Това е една цифра, хвърлена във въздуха. За нас е тенденциозно изкривяване на общественото мнение, с цел да се намери някаква елементарна обосновка на едно действие, което носи всички белези на картелно споразумение“, смята Цветков. 
Той припомни, че по казуса са сезирани Комисията за защита на конкуренцията, прокуратурата, а днес от бранша предстои да внесат сигнал и до Комисията по финансов надзор. Проведени са и срещи на представители на бранша с депутати от различни парламентарни групи.
Красимир Цветков посочи, че протестът на таксиметровите водачи ще продължи, докато не се въведе, по думите му, справедлива система за оценка на риска. 
„Ако тази ситуация не бъде овладяна, протестите ни ще продължат с ескалираща сила. Не е изключено по празниците да се окаже, че хората няма да могат да минават през граници, няма да могат да ползват магистрали“, каза той. 
По думите му, ако завишената цена на застраховката остане, крайният потърпевш ще бъдат потребителите на услугата, тъй като цената ѝ ще се повиши. 
Протестиращите таксиметрови шофьори започнаха да се събират след 08:00 часа днес пред Националния стадион „Васил Левски“ в столицата, откъдето се отправят на автошествие през сградите на няколко институции, които имат отношение към проблема. 
Шествия с таксиметрови автомобили в Бургас, Варна, ,Велико Търново, Враца, Русе, Плевен, Ямбол, Пазарджик, Сливен, Шумен, Слънчев бряг, Несебър, Тутракан. По-късно предстои да се включат Пловдив и Перник.
Около 11:00 часа в София предстои да започнат и други автошествия, организирани от Съюз „Такси“. 
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Лидерът в редовния сезон на НХЛ Уинипег победи шампиона Флорида:
Срещи от редовния сезон на Националната хокейна лига (НХЛ) на САЩ и Канада: 
Отава - Едмънтън                          - 2:5
Питсбърг - Тампа Бей                   - 2:3 след продължение
Сейнт Луис - Минесота                 - 2:4
Уинипег - Флорида                        - 6:3
Чикаго - Анахайм                          - 2:3
Калгари - Ню Йорк Айлъндърс    - 2:1 след дузпи
Ванкувър - Ню Йорк Рейнджърс - 3:4


Лидери в отделните дивизии:
Източна конференция
- Атлантическа дивизия: Флорида 25 точки, Торонто 24, Тампа Бей 21
- Столична дивизия: Вашингтон 27, Каролина 26, Ню Джърси 26
Западна конференция
- Централна дивизия: Уинипег 32, Минесота 27, Далас 22
- Тихоокеанска дивизия: Вегас 24, Лос Анджелис 23, Калгари 23
/ДВ/

Title В Плевен е обявен конкурс за написване на химн на Средношколското общежитие "Данаил Попов":
Средношколското общежитие (СО) „Данаил Попов“ в Плевен обяви конкурс за написване на текст за свой химн. Това съобщи директорът на образователната институция Веселка Лилова.
Имаме си лого и мото, но това, което ни липсва е химн. С радост обявяваме старта на конкурс за написване на текст за химн на СО „Данаил Попов“, допълни тя. Текстът на химна трябва да бъде свързан с послания за приятелството, обединението и стремежа към успехи, изживявани всеки ден в общежитието.
В конкурса може да се участва индивидуално и екипно, като текстът за песента трябва да бъде оригинален и да не подлежи на претенции за авторски права.
Предложенията могат да се изпращат до 13 декември на ел.поща: info-1500159@edu.mon.bg. Най-добрият текст ще бъде избран от комисия и ще стане официален химн на общежитието.
Победителите и наградите ще бъдат обявени на 17 декември. Официалното връчване на отличията ще се състои на тържествена церемония на следващия ден. 
Припомняме, че в навечерието на Деня на народните будители от общежитието за първи път организираха факелно шествие "Да съхраним българското" в Плевен. От там се надяват да поставят традиция и шествието да се провежда всяка година по повод празника. 
/РБ/

Title Бостън прекъсна впечатляващата серия на Кливланд в НБА:
Срещи от редовния сезон на Националната баскетболна асоциация (НБА) на САЩ и Канада:
Бостън – Кливланд – 120:117
Бруклин – Шарлът – 116:115
Мемфис – Денвър – 110:122
Далас – Ню Орлиънс – 132:91
Сан Антонио – Оклахома – 110:104
ЛА Лейкърс – Юта – 124:118  
 
Лидери в отделните дивизии
Атлантическа дивизия: Бостън 12 победи/3 загуби, Ню Йорк 8/6, Бруклин 6/9
Централна дивизия: Кливланд 15/1, Детройт 7/9, Индиана 6/8
Югоизточна дивизия: Орландо 9/6, Атланта 7/8, Маями 6/7
 
Западна конференция
Северозападна дивизия: Оклахома Сити 11/4, Денвър 8/5, Минесота 8/6
Тихоокеанска дивизия: Голдън Стейт 10/3, Лос Анджелис Лейкърс 10/4, Финикс 9/6 
Югозападна дивизия: Хюстън 10/5, Мемфис 8/7, Далакс 8/7.
/БД/

Title Искаме мораториум върху цената на „Гражданската отговорност“ и въвеждане на системата „бонус-малус“, заяви за БТА председателят на Националния таксиметров синдикат:
This is a modal window.
Beginning of dialog window. Escape will cancel and close the window.
End of dialog window.
Искаме мораториум върху цената на задължителната застраховка „Гражданска отговорност“ до изработване на ясен законов механизъм, през застрахователния кодекс, за въвеждането на системата „бонус-малус“ и оценка на риска на всеки шофьор, на базата на индивидуалното му представяне. Това заяви за БТА Красимир Цветков, председател на Националния таксиметров синдикат, по време на започналия днес протест срещу поскъпването на задължителната застраховка. 
Цветков определи като брутално поскъпването на премията по застраховката. „Като казваме брутално, имаме предвид от 300% до 1110%. На моята кола застраховката от 386 лв. вече е 1077 лв. и продължават да растат. В същото време не намираме абсолютно никаква обосновка за това“, каза Цветков. 
Той коментира и тезата на председателя на Управителния съвет на Асоциацията на българските застрахователи Николай Станчев, който в интервю за БТА посочи, че при такситата щети възникват 20 пъти по-често, което налага "Гражданската отговорност" да поскъпне. 
„Това означава, че на всяка една катастрофа с кола следват 20 с таксита. Някъде да ги виждате по пътя тези 20 катастрофи с такси? Това е една цифра, хвърлена във въздуха. За нас е тенденциозно изкривяване на общественото мнение, с цел да се намери някаква елементарна обосновка на едно действие, което носи всички белези на картелно споразумение“, смята Цветков. 
Той припомни, че по казуса са сезирани Комисията за защита на конкуренцията, прокуратурата, а днес от бранша предстои да внесат сигнал и до Комисията по финансов надзор. Проведени са и срещи на представители на бранша с депутати от различни парламентарни групи.
/ВД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Над 3 800 лева бяха събрани за часове в ромския квартал в Кюстендил, парите са в помощ на пострадалите строителни работници в София:
Над 3 800 лева бяха събрани за часове в ромския квартал в Кюстендил, парите са в помощ на пострадалите строителни работници в София, съобщи ромският общественик Стефан Лазаров. Кампанията започна вчера в 14:00 часа и завърши шест часа по-късно. Парите се набираха в помощ на пострадалите при паднало скеле на строителна площадка в София в неделя, миналата седмица. Тогава  няколко души пострадаха, а един загина.
Семействата са крайно бедни и нямат възможност да поемат лечението на близките си, каза Лазаров. 
Набраните вчера пари са 3 809 лв., като 1200 лв. от тях ще бъдат предадени на семейството на единия от пострадалите - Кирил, който вече е изписан от болница, но трябва да продължи лечението си и няма да има възможност да работи, докато се стабилизира. Другите 2600 лв. ще бъдат дадени на семейството на Румен, който е в тежко състояние и кома. Необходимо е, след възстановяването му, да му бъдат направени няколко операции, каза Лазаров.
Роднините на починалия Юли са благодарили, но са отказали помощ, за да може да се помогне на по-бедните семейства, каза още Стефан Лазаров.
/ВД/

Title “Възраждане” подкрепя справедливите искания на таксиметровите шофьори:
От “Възраждане” категорично заставаме зад справедливите искания на таксиметровите шофьори и срещу дискриминацията, която се опитват да наложат над бранша застрахователните компании”, заяви народният представител от “Възраждане” Емил Янков. 
Той отбеляза още, че третата политическа сила подкрепя пазарния принцип за определяне на цените, а не сегашния мутренско-монополен метод. 
След публикации в медиите за напрежение между застрахователните компании, опериращи в България и таксиметровия бранш, Емил Янков проведе редица срещи с представители на таксиметровите синдикати. Там стана ясно монополното поведение на застрахователите, които без основателни икономически причини обявиха дискриминиращо и драстично увеличение на задължителната застраховка "Гражданска отговорност". 
Основната обосновка за поведението е, че шофьорите на таксиметрови автомобили били рискови водачи, заради повечето часове дневно зад волана. От своя страна синдикатите заявиха, че са изключително стриктни и опитни шофьори, именно заради многобройните часове прекарани в натоварена градска среда и многобройните ситуации, с които са се справяли на пътя. 
Емил Янков изрази подкрепа за исканията на таксиметровия бранш да не се въвежда дискриминация чрез непосилно високи цени на задължителната застраховка "Гражданска отговорност". 
Синдикатите напомниха, че от тях се изисква и допълнителна застраховка на местата в МПС-то, извършващо таксиметрова дейност. Тя също допринася за утежняване на финансовото бреме върху услугата. Таксиметровите шофьори са едни от най-проверяваните в страната. Подлежат на редица регулации. 
От “Възраждане” заявиха, че това увеличение на задължителната застраховка "Гражданска отговорност" ще рефлектира върху цената на таксиметровите услуги. В крайна сметка потърпевши ще бъдат клиентите, тоест цялото общество.



/ХЯ/

Title Аржентина победи Перу, Бразилия и Уругвай завършиха наравно:
Аржентина победи с 1:0 Перу в мач от 12-ия кръг на световните квалификации в зона Южна Америка, а в друга среща Бразилия и Уругвай завършиха 1:1. 
Аржентинците стигнаха до успеха в 55-ата минута, когато точен бе Лаутаро Мартинес. Футболистът на Интер Милано зарадва пълните трибуни в Буенос Айрес с удар от воле. Главната заслуга за попадението бе на Лионел Меси, който елиминира няколко футболисти на противника.
Аржентина е лидер във временното класиране с актив от 25 точки. Перу пък остава на последното 10-о място с едва 7 пункта.
Бразилия и Уругвай завършиха 1:1 в Салвадор, като госите поведоха, чрез Федерико Валверде в 55-ата минута, но домакините се добраха до точката с попадение на Жерсон седем минути по-късно. Бразилците могат да съжаляват за пропуснатата победа, след като в края на срещата Габриел Мартинели, Данило и Рафиня направиха пропуски. Така Уругвай запази втората си позиция с актив от 20 точки, а „селесао“ е пети с 18 пункта.
Еквадор постигна ценна победа с 1:0 над Колубмия при гостуването си в Баранкиля. Единственият гол в мача отбеляза Енер Валенсия в 7-ата минута. В 34-ата минута Пиеро Инкапие от еквадорците получи директен червен картон, но колегите му удържаха преднината.
В другите две срещи Чили се наложи с 4:2 над Венецуела, а Боливия и Парагвай завършиха 2:2.
/БД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Национален осигурителен институт: Над 17,8 милиарда лева са разходите за пенсии към октомври 2024 г., с 2 милиарда лева повече спрямо миналата година:
Националният осигурителен институт предоставя всеки месец информация относно касовото изпълнение на бюджетите на социалноосигурителните фондове, администрирани от института по силата на законова делегация.
Консолидиран бюджет на държавното обществено осигуряване (ДОО)
Към 31 октомври 2024 г. общият размер на отчетените приходи е 10 762,7 млн. лв., което представлява 83,5% изпълнение на плана за годината. Постъпилите приходи са с 1 479,6 млн. лв. повече в сравнение със същия период на миналата година. Общо отчетените разходи възлизат на 20 189,6 млн. лв. или 83,0% от заложените в плана за годината. Разходите са с 2 448,0 млн. лв. повече в сравнение със същия период на 2023 г.
В структурата на общите разходи най-голям дял заемат разходите за пенсии, които са в размер на 17 818,8 млн. лв., което е 82,5% изпълнение на плана за годината. Разходите за пенсии са с 2 068,6 млн. лв. или с 13,1% повече спрямо първите десет месеца на предходната година.
Броят на пенсионерите за октомври т.г. е 2 048 856 или с 14 595 (0,7%) повече в сравнение със същия месец на 2023 г. Средният месечен размер на пенсията на един пенсионер е 929,95 лв., като в сравнение с миналата година той е по-висок със 104,97 лв. (12,7%). Средният месечен размер на пенсията за осигурителен стаж и възраст на един пенсионер е 1 026,99 лв. В сравнение със същия месец на миналата година се наблюдава нарастване с 119,87 лв. (13,2%).
Следващата по значимост и големина група разходи в консолидирания бюджет на ДОО са разходите за изплащане на парични обезщетения и помощи по Кодекса за социално осигуряване. Към края на октомври те са в размер на 2 218,4 млн. лв., което е 87,1% изпълнение на плана за годината. Отчетените разходи са с 361,1 млн. лв. повече спрямо същия период на 2023 г.
Общият размер на отчетените трансфери (нето) по консолидирания бюджет на ДОО към октомври 2024 г. е 9 417,2 млн. лв.
Учителски пенсионен фонд
Отчетените приходи в Учителския пенсионен фонд към 31 октомври са в размер на 101,8 млн. лв., което представлява 85,6% изпълнение на плана за годината. Постъпилите приходи са с 13,2 млн. лв. повече в сравнение със същия период на 2023 г.
Общо отчетените разходи на Учителския пенсионен фонд към 31 октомври са в размер на 84,3 млн. лв., което представлява 80,1% изпълнение на плана за годината. Извършените разходи са с 12,7 млн. лв. повече в сравнение със същия период на 2023 г.
Фонд „Гарантирани вземания на работниците и служителите“
Отчетените приходи към 31 октомври са в размер на 2 408,5 хил. лв., което представлява 96,3% изпълнение на плана за годината. Постъпилите приходи са с 98,1 хил. лв. повече в сравнение със същия период на 2023 г.
Общо отчетените разходи към 31 октомври са в размер на 1 337,6 хил. лв., което представлява 27,9% изпълнение на плана за годината. Извършените разходи са с 950,8 хил. лв. по-малко в сравнение със същия период на 2023 г.
 
/ХЯ/

Title Бостън уволни старши треньора на отбора Джим Монтгомъри:
Ръководството на отбора от Националната хокейна лига Бостън Брюинс уволни старши треньора Джим Монтгомъри след незадоволителни резултати в началото на кампанията с едва 8 победи в 20 мача, съобщават местните медии.
55-годишният специалист ще бъде заменен временно от досегашния си асистент Джо Сако.
Той беше в третия си сезон на кормилото на Бостън, с който през предишната кампания спечели "Президентс Трофи" за първенец в редовния сезон, в който постигна рекордните 65 победи, но след това преживя разочарованието от отпадането в първия кръг на плейофите от Флорида, който в последствие спечели титлата.
     
Монтгомъри взе наградата "Джак Адамс" за най-добър треньор в НХЛ в дебютната си кампания с Брюинс през 2022/2023. Той изведе отбора до общо 120 успеха в 184 мача като наставник.
Сако е част от треньорския екип на Бостън от 2014 година, а преди това е старши треньор на Колорадо за четири сезона, в които записа 130 победи в 294 срещи.
Бостън загуби четири от последните си пет мача и заема четвъртото място в столичната дивизия и с 19 точки е с втората най-лоша голова разлика (-21) в Източната конференция.
 
/ДВ/

Title Бразилският президент Лула да Силва ще се срещне със Си Цзинпин след срещата на върха на Г-20:
Бразилският президент Луиз Инасио Лула да Силва ще се срещне днес с китайския лидер Си Цзинпин, предаде Франс прес.
АФП отбелязва, че със срещата се цели да бъде показано сближаването между Китай и Бразилия на фона на сътресенията, провокирани от предстоящото завръщане на Доналд Тръмп в Белия дом.
„Глобалният юг е в колективен възход“, отбелязва китайският държавен глава в статия, публикувана в бразилската преса преди посещението.
След като се видяха в Рио де Жанейро на срещата на върха на Г-20, Лула и Си ще се срещнат отново в столицата Бразилия.
Срещата в президентската резиденция „Алворада“, която ще бъде последвана от съвместна декларация, се провежда на фона на голямото напрежение в света, проличало и на срещата на Г-20, на която основни теми бяха климатичната криза и войната в Украйна.
Завръщането на Доналд Тръмп от друга страна предвещава изолационистки завой на Вашингтон, както и още по-твърда позиция на САЩ спрямо Китай, особено по отношение на търговията, отбелязва АФП.
„Светът навлиза в нов период на сътресения и промени“, каза Си в кулоарите на срещата на най-големите икономики в света.
Както и на Азиатско-тихоокеанската среща на върха няколко дни по-рано в Лима, китайският президент се очерта като силния човек на срещата в Рио, изправяйки се срещу Джо Байдън, чийто мандат като президент на САЩ изтича. По време на срещата Си проведе множество двустранни срещи.
„Си Цзинпин явно се опитва да запълни празнотата, която ще възникне с избирането на Тръмп, който не цени многостранността“, коментира пред АФП Оливер Щункел, професор по международни отношения в бразилската фондация „Жетулиу Варгас“.
/БЗ/

Title Лаборатория „Соларен парк” ще бъде изградена за нуждите на Факултет „Техника и технологии” в Ямбол:
Лаборатория „Соларен парк” ще бъде изградена на част от покривното пространство на учебния корпус на Факултет „Техника и технологии” (ФТТ) в Ямбол. Фотоволтаичната система ще се ползва като база за обучение и научни изследвания, и същевременно ще задоволява частично нуждите на учебното заведение от електроенергия, съобщи за БТА деканът на факултета проф. д-р инж. Ваня Стойкова.
Лабораторията се изгражда по проект, финансиран по Националния план за възстановяване и устойчивост (НПВУ), озаглавен „Иновативни изследвания на слънчеви енергийни системи и тяхното приложение в проектно базирано инженерно обучение – SolarEdu на ФТТ-Ямбол“. Реализацията му е в рамките на по-голям проект, защитен по НПВУ от Тракийския университет в Стара Загора, чието подразделение е Ямболският факултет.
Лабораторията ще се ползва за обучение на наши студенти от бакалавърските специалности „Топло и газоснабдяване", „Индустриално инженерство и Електротехника", както и от магистърските програми от направления „Енергетика" и „Електроинженерство", каза за БТА деканът на факултета. Инсталацията ще послужи и за провеждане на научни изследвания от докторант от висшето учебно заведение в направление Енергетика, допълни още проф. Ваня Стойкова.
За изграждането на фотоволтаичната система е обявена обществена поръчка за избор на изпълнител, оферти са постъпили от четири фирми, показва справка в официалния Регистър на обществените поръчки. Възложител е Тракийски университет – Стара Загора. Прогнозната стойност е 118 800 лева. Заложено е бъдещият изпълнител, с който ще се сключи договор, да реализира дейностите в отрязък между 45 и 60 календарни дни.
Предвижданата лаборатория „Соларен парк“ включва изграждането на инсталация за производство на електрическа енергия от възобновяеми източници за собствени нужди с обща инсталирана мощност 16 киловата. Тя ще бъде инсталирана върху покрива на корпус „В” от сградния комплекс  на Факултета. Системата ще се състои от седем лабораторни установки, сочи още документацията по обществената поръчка.
Освен да служи за обучение и практикум на студенти, фотоволтаичната система ще ни позволи да намалим потреблението на електроенергия, като част от нуждите ще бъдат задоволявани именно чрез този алтернативен източник, допълни проф. Ваня Стойкова.
БТА припомня, че по-рано този месец Факултетът бе домакин на международната научна конференция „Техника, технологии и образование“, а през септември ФТТ отбеляза 60 години висше образование в Ямбол.  
/РБ/

Title Трети януари ще бъде неучебен за учениците в Кюстендил и Дупница:
Със заповед на кмета на Община Кюстендил Огнян Атанасов 3 януари 2025 г. е обявен за неучебен за всички училища на територията на Община Кюстендил. Това става известно от публикация на общинската администрация във Фейсбук. 
По-рано кметът на Община Дупница Първан Дангов издаде заповед, с която обяви 3 януари за неучебен ден, съобщиха от Общината. Така коледно-новогодишната почивка за учениците и учителите ще започне от 21 декември и ще продължи до 5 януари, а първият учебен ден ще бъде на 6 януари, понеделник.
 
/ВД/

Title Тобиас Хайнц не тренира с ЦСКА, Илиан Илиев и Християн Петров се завърнаха:
ЦСКА проведе първа тренировка през тази седмица в подготовка за неделното домакинство срещу Лудогорец от 16-тия кръг на Първа професионална лига. Заниманието пропусна норвежецът Тобиас Хайнц заради лек здравословен проблем. В него пълноценно участие взеха Илиан Илиев и Християн Петров, които се завърнаха от лагера с мъжкия националния отбор на България.
От групата на червените все още липсват петима футболисти, заети с различни национални гарнитури – Матиас Фаетон (Гваделупа), Мика Пинто (Люксембург), Зюмюр Бютучи и Лумбард Делова (Косово), както и Илиан Антонов (България U21). Петко Панайотов, който също бе включен в списъка на младежкия национален отбор, е с травма в стъпалото и ще премине изследвания, за да се прецени състоянието му.
Днес ЦСКА ще проведе занимание от 17:00 ч. на клубната база в Панчарево.
/БД/

Title Условията в планините не са подходящи за туризъм:
Условията в планините не са подходящи за туризъм, казаха за БТА от Планинската спасителна служба на БЧК.
Времето е ветровито, с разкъсана облачност, на места има мъгла, очакват се превалявания от дъжд в западната част на страната.
На места по билата има и силен вятър.
От НИМХ също съобщиха, че днес ще духа умерен, в Източна България и северно от планините - силен и поривист вятър от юг-югозапад. Ще преобладава слънчево време, но привечер над Северозападна България облачността ще се увеличава и вплътнява. 
Дневните температури ще се повишат, ще са предимно между 12° и 17°, а в районите, където вятърът ще се проявява като фьон, максималните ще достигат 18°-20°. 
/ВД/

Title Биткойнът за пръв път премина границата от 94 000 долара:
Биткойнът се покачи в нощната търговия за кратко до 94 000 долара, след като се появи информация, че компания на Доналд Тръмп има намерение да купи платформата за търговия с крипто валута "Бакт" (Bakkt), предаде Ройтерс.
Според в. "Файнненшъл таймс", който се позовава на два запознати източника, "Тръмп медиа енд текнолоджи груп" (Trump Media and Technology Group) е напът да придобие изцяло "Бакт", зад която стои "Интерконтинентъл иксчейндж" (Intercontinental Exchange), собственост на Нюйоркската борса.
Сделката засега не се потвърждава от други източници.
В по-късната търговия биткойнът върна малко от цената си и към 8:25 ч. бълг. време се търгуваше на ниво от 92 600 долара.
/СС/

Title Рафаел Надал обяви официално края на кариерата си:
Бившият номер 1 в световната ранглиста по тенис Рафаел Надал официално обяви края на професионалната си кариера.

Носителят на 22 титли от Големия шлем изигра последния си мач вчера за Испания срещу Нидерландия за купа "Дейвис" срещу Ботик ван де Зандсхулп, като загуби с 4:6, 4:6. След това Карлос Алкарас изравни резултата в четвъртфиналния мач от отборния турнир след успех срещу Талон Грийкспор със 7:6(0), 6:3, но в решителната среща на двойки Ботик ван де Зандсхулп и Уесли Коолхоф се наложиха над Карлос Алкарас и Марсел Гранойерс със 7:6 (4), 7:6 (3) и така Надал и съотборниците му отпаднаха от надпреварата.
След края на двубоя при дуетите Надал излезе пред публиката в Малага и със сълзи на очи обяви официалното си оттегляне от професионалния спорт.
„Тръгвам си спокоен, че съм оставил наследство, което наистина смятам, че не е само спортно, но и лично. Разбирам, че любовта, която получих, ако беше само заради това, което се случваше на корта, нямаше да е същата. Титлите, числата са там, така че хората вероятно знаят това, но начинът, по който бих искал да бъда запомнен повече, е като добър човек от малко градче в Майорка. Имах късмета да имам чичо, който беше треньор по тенис в моето родно място, когато бях много, много малко дете, и страхотно семейство, което ме подкрепя във всеки момент...Просто искам да бъда запомнен като добър човек, дете, което е следвало мечтите си и е постигнало дори повече от това, за което е мечтало.
Напускам света на професионалния тенис, където срещнах много добри приятели по пътя си“, каза Рафаел Надал.
Испанецът иска да бъде "добър посланик“ на тениса.

„Спокоен съм, защото съм получил образование, за да поема това, което предстои. Имам страхотно семейство около мен, което ми помага с всичко, от което имам нужда всеки ден“, завърши Надал.
/БД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Днес в Дома на културата в Сандански е концертът на примата на българската естрада Лили Иванова:
Днес в Дома на културата в Сандански е концертът на примата на българската естрада Лили Иванова. Сандански е последният град от турнето на Лили Иванова в страната. "Този концерт е сам по себе си по-специален, защото с него се закрива турнето в страната. Остава големият концерт на 14 декември в София. Тоест Сандански ще има честта да бъде последният град от турнето на Лили Иванова за тази година", каза за БТА Николай Недеков - асистент и мениджър на Лили Иванова.
Заедно с примата на сцената тази вечер ще излязат музикантите от LI Orchestra - Ангел Дюлгеров (китари, цигулка), Орлин Цветанов (цигулка), Огнян Енев (пиано, тромпет, саксофон), Иван Йорданов-Чери (китари), Росен Ватев (ударни, перкусии), Христо Михалков (бас китара), LaTiDa (бек вокали).
Концертът на Лили Иванова в Сандански е част от националното турне, което премина през 19 града. Неговата кулминация ще бъде на 14 декември в „Арена 8888 София“. Тогава феновете ще имат възможност за първи път да гледат събитието на живо, в реално време, независимо къде се намират. Закупилите виртуален билет ще могат да се насладят на концерта от телефон, таблет, лаптоп или телевизор, в рамките на 48 часа от началото му.
Медийни партньори са Българската телеграфна агенция, Дарик радио, BG радио, 24 часа и Епицентър.
/РБ/

Title Фондация „За Нашите Деца“: „Тази Коледа чудесата правите Вие!“ за 12-а година:
София - За дванадесета поредна година фондация „За Нашите Деца“ стартира “Тази Коледа чудесата правите Вие” - най-голямата благотворителна кампания, която организира ежегодно. Вдъхновен от успеха на предишните кампании, екипът отново предлага различни възможности за подкрепа на каузата.
Началото на инициативата поставя „Коледа в офиса“, която включва забавни коледни предизвикателства. Тя е насочена към корпоративни екипи, които, празнувайки празничния сезон, могат да съберат средства за децата, за които фондацията полага грижа.
Отново кампанията дава възможност на бизнесите да дарят част от приходите си от избрани продукти и услуги, позволявайки на клиентите да се включат в подкрепа на значима кауза.
Освен празнични картички, могат да се закупят и продукти, създадени от талантливите художници Николета Пенева, Марта Македонска, Диляна Стоянова и Петя Георгиева. Основната визия и част от продуктите с кауза са дело на Нанда Ментешева, която работи с фондацията от няколко години. Всички продукти съвсем скоро ще са достъпни на сайта на партньорите от Ozone.bg. 
Фондацията предлага и възможността да направите дарение вместо корпоративен подарък, като в замяна получавате стилен ваучер, с който да зарадвате своите близки. Събраните средства ще бъдат изцяло насочени към подпомагане на децата и семействата, с които фондацията работи.
За първи път организацията ще бъде част от Sofia Christmas Fest, който ще се проведе от 22 ноември до 22 декември пред Национален дворец на културата в София. На благотворителния щанд на фестивала ще откриете всички продукти с кауза и ще научите повече за дейността на организацията. През уикендите базарът ще предложи срещи с представители на дипломатическите мисии в България, които се включват в подкрепа. Посетителите ще имат възможността да се докоснат до различни култури и да закупят традиционни продукти.
През изминалата година над 90 компании, училища и социално отговорни бизнеси се включиха в кампанията, организирайки събития и отделяйки процент от продажбите си за каузата. Заедно те събраха над 130 000 лева.
Ако желаете да участвате, можете да се свържете с екипа на: christmas@detebg.org
„Тази Коледа чудесата правите Вие!“ се реализира в партньорство с J Point Group, Ozone.bg, Christmas Fest и с подкрепата на Нова Броудкастинг Груп, JoBTiger, Българска телеграфна агенция, Българското национално радио, OFFNews.
Фондация “За Нашите Деца” е българска неправителствена организация, която от 1992 година подкрепя уязвимите български деца и техните семейства. С международния опит и качествената експертиза, за първи път организацията прилага на национално ниво подкрепата за родители с цел предотвратяването на изоставянето на деца, приемната грижа и създава първите общински екипи от социални работници в закрилата на детето. Вече 32 години фондацията защитава правата на децата в България и работи в партньорство с децата, семействата, общностите, местната и изпълнителната власт за осигуряване на  щастливо детство в сигурна семейна среда на всяко дете.   
От създаването си до този момент организацията е подкрепила над 28 000 деца, семейства и специалисти, като предоставя професионални социални услуги за деца в ранна възраст чрез насърчаване на постоянните, сигурни и развиващи семейни отношения. 
/ХЯ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Еманюел Макрон пристигна на посещение в Чили:
Френският президент Еманюел Макрон пристигна снощи на посещение в Чили, като това е последната спирка от обиколката му в Латинска Америка, предаде Франс прес.
В рамките на тази си обиколка Макрон защита позицията на Франция, която се противопостави на сключването на споразумение за свободна търговия между Европейския съюз и регионалния блок Меркосур.
Самолетът на френския президент, идващ от Рио де Жанейро, където Макрон в понеделник и вторник взе участие в срещата на лидерите от Г-20, кацна в чилийската столица Сантяго. Обиколката на Еманюел Макрон в Латинска Америка започна с посещение в Аржентина.
Чили, за разлика от Аржентина и Бразилия, не членува в Меркосур. Очаква се Макрон да обърне внимание на съществуващото търговско споразумение между Европейския съюз и Чили, което според него се съобразява с европейските екологични норми и взима предвид опасенията на френските селскостопански производители.
Макрон ще се срещне днес с чилийския президент Габриел Борич. Очаква се Франция и Чили да подпишат споразумение за създаването на френско-чилийски център, посветен на изкуствения интелект, съобщава Франс прес, като се позовава на изявление на чилийското президентство.
/БЗ/

Title Местен експерт пред БТА: Ако Джордже Симион спечели президентските избори в Румъния, страната ще влезе в нелибералния проруски лагер:
Ако националистическият лидер Джордже Симион спечели президентските избори в Румъния, страната ще се доближи до унгарския сценарий и ще влезе в нелибералния проруски лагер, каза в интервю за БТА преподавателят по политически науки в Националното училище по политически и административни науки в Букурещ Клаудиу Кръчун.
Той очаква голяма промяна във външната политика на Румъния, ако лидерът на националистическата партия "Алианс за обединение на румънците" застане начело на двореца Котрочени. Според последните социологически проучвания Джордже Симион ще стигне до втори тур и ще се изправи срещу настоящия премиер Марчел Чолаку от Социалдемократическата партия.
Клаудиу Кръчун обаче не изключва изненади в изборния ден, тъй като разликата между основните кандидати е твърде малка. 
“Изглежда, че румънците очакват много от президента, може би твърде много предвид неговите конституционни прерогативи. Мисля, че Румъния има нужда от интегриращ държавен глава, който не поддържа привилегировани връзки само с една партия. Румънското общество е плурално, трябва да се направят мостове към всички групи”, смята експертът.
Попитан на какво отдава големия спад в резултата на независимия кандидат Мирча Джоана, който първоначално бе фаворит за президентските избори във всички социологически проучвания, Клаудиу Кръчун посочва две причини - дългата му и противоречива политическа кариера и липсата на партия, която да го подкрепи.
“Голямата грешка на независимия кандидат Мирча Джоана е, че не е изградил политическо движение, с което да влезе в парламента”, твърди преподавателят. 
Той оценява предизборната кампания за Котрочени като "кратка и персонализирана", без ясни политически програми. Що се отнася до изборния календар, по думите му той е направен от двете големи партии и доскорошни коалиционни партньори - Социалдемократическата и Национално-либералната така, че да увеличи максимално шансовете им за победа.
“Продължаването на сегашния съюз между СДП и НЛП изглежда най-вероятният вариант след парламентарните избори на 1 декември, но всичко зависи от броя, силата и дневния ред на партиите, които ще стигнат до парламента”, отбелязва Клаудиу Кръчун.
Той коментира и първият ЛГБТК+ кандидат на парламентарните избори в Румъния.
“Това е изключителен сигнал за нормалност. Надявам се след четири години да видим повече кандидати от тази общност, във всички партии”, допълва експертът. 
Президентските избори в Румъния ще са в два тура - на 24 ноември и на 8 декември, а парламентарните са планирани за 1 декември.
/ВН/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Оряховският възрожденски учител Тома Младенов ще посреща от днес посетителите в музея посредством видео с добавена реалност:
This is a modal window.
Beginning of dialog window. Escape will cancel and close the window.
End of dialog window.
Видео с добавена реалност ще оживи оряховския възрожденски учител Тома Младенов, който от днес ще посреща посетителите в местния музей, съобщи за БТА директорът на музея Евгения Найденова. По думите ѝ новата придобивка е получена благодарение на инициатива на „Сдружение на музеите“ и средства, разпределени с постановление № 351 на Министерски съвет. Видеото ще се включва, преди да се влезе в експозиция „Възраждане“, и образът на учителя ще обяснява какво ще може да се види в залата.
Днес музеят открива и изложба „Ретроспекция на рекламата за Оряхово“, посветена на празника на града - 21 ноември. Посетителите ще могат да видят рекламни картички от 20-те и 30-те години на ХХ век до наши дни, албуми, брошури, указатели от различни години. В печатен вариант ще бъде изложена и книгата „Град Оряхово до Освобождението“ на Никола Коцев, заедно с бележките към книгата и албумче със снимки към нея.
/РБ/

Title Българската православна църковна община „Въведение Богородично“ в Майнц ще отбележи своя първи храмов празник на 23 ноември:
Българската православна църковна община „Въведение Богородично“ в германския град Майнц ще отбележи своя първи храмов празник на 23 ноември 2024 г. от 10:00 часа местно време. Събитието ще се състои на адрес: Mercatorstr. 18, 55127 Mainz (в „Evangelische Kirchengemeinde“). Това съобщиха в своята страница във Фейсбук от църковната община.
Празникът ще бъде ознаменуван с важно посещение на делегация, водена от Н. Пр. Григор Порожанов, посланик на България в Германия, Диана Попова, генерален консул във Франкфурт на Майн, Райна Манджукова, изпълнителен директор на Изпълнителната агенция за българите в чужбина, Даниел Гар, почетен консул на България в Райнланд-Пфалц, е посочено в публикацията.
От православната община добавят, че празничната литургия ще бъде оглавена от Негово Високопреосвещенство митрополит Антоний. В съслужение ще бъдат енорийският свещеник в Майнц отец Васил, отец Юлиан от Берлин и отец Милчо от Франкфурт.
„Това е важен момент за църковната ни общност, когато всички българи в региона имаме възможността да се обединим около вярата, традициите и стремежа към духовна близост. Отправяме призив за молитвено участие в този исторически за общността ни първи храмов празник! Нека изпълним храма с радост, молитва и единство и по този начин да изразим нашата сплотеност и вяра! При въпроси оставам на разположение на тел. 00491604527794 или имейл: bgkirchemainz@gmail.com“, посочва адв. Георг Живков, който е председател на църковната община „Въведение Богородично“ в град Майнц.
Първата Света литургия на български език в Майнц бе отслужена на 24 февруари тази година. Тогава бе положено и началото на основаването на църковната община „Въведение Богородично“ в града. „Този исторически момент беляза започването на редовните богослужения на български език и утвърждаването на българската духовна общност в региона. Благодарение на усилията и подкрепата на митрополит Антоний българската православна общност получава възможността да се събира и да се моли заедно, следвайки своите традиции и вяра. Това събитие е от решаващо значение за запазването на духовната и културната идентичност на българските емигранти в Германия“, съобщиха по-рано в своя сайт от Българската православна църква - Българска патриаршия (БПЦ – БП).
Там е посочено още, че роденият в Германия адвокат Георг Живков, „вдъхновен от своята вяра и любов към родината си, инициира основаването на църковна община „Въведение Богородично“ в град Майнц. Със забележителната подкрепа на местната православна общност това богоугодно дело бързо придоби форма и реализация“.
Божествената света литургия на 24 февруари е била отслужена от протойерей Васил Бечевски от град Манхайм, „който със своето усърдно служение и отдаденост към духовното обгрижване на вярващите, засили връзката между българските емигранти и техния духовен пастир“, е посочено още в публикацията на БПЦ – БП.
В резултат на гласуване, съобразено както с устава на БПЦ, така и с гражданското законодателство на Германия, адвокат Георг Живков е бил избран единодушно за председател на църковната община. „Г-н Живков се ангажира да работи за благото на общността и да служи на нея с почтеност и отдаденост. Ролята на младия адвокат, иподякон и председател в управлението на общността е насърчаването на духовно-социалните и културни инициативи, които да я изградят като важен център за българската общност в Майнц“, добавят от Българската православна църква - Българска патриаршия. 
/ЙК/

Title Шивашка фирма в Бяла Слатина реализира проект по Плана за възстановяване и устойчивост:
Шивашка фирма в Бяла Слатина успешно реализира проект по Плана за възстановяване и устойчивост (ПВУ), информираха от Областен информационен център - Враца (ОИЦ). 
Чрез инвестицията е обособено ново производствено помещение, което покрива целия процес по създаване на дамско облекло. Всеки един актив е от най-ново поколение и позволява работа с повече материи - коприни, дантели, воали, кожи и др., които изискват специфично третиране и работа, посочват от ОИЦ. С въвеждането на най-новите технологии в шивашката индустрия дружеството не само е разширило капацитета си поради увеличаване на машинния парк, но и има възможност за поемане на различен вид поръчки. Всеки един от закупените активи е довел до намаляване на брака, увеличаване на качеството на продукцията, автоматизиране на процесите, намаляване на времето за обработка и повишаване на техническия капацитет, допълват още от ОИЦ.
"Ай Пи Ел България" ООД е позиционирана в текстилния сектор с основна дейност производство на дамско облекло. Производственият процес в компанията преминава през: моделиране, кроене, шиене, гладене, контрол на качеството и пакетиране. Тя осъществява дейността си в собствени сгради, построени на производствена площадка, собственост на фирмата, в Бяла Слатина и Берковица.
Новият стопански обект в Бяла Слатина е оборудван с 12 различни вида автоматизирани системи и машини, които ще покрият цикъла по създаване на дамско облекло: кроене (настилане и разкрояване) и шиене (прави, съединителни и декоративни шевове; илици; прикачане на ръкави, хастари и вати; набори и др.). 
Проектът "Технологична модернизация в предприятието" е финансиран по процедурата BG-RRP-3.004 по Националния план за възстановяване и устойчивост. Стойността на договора е 1 368 986 лв.. Безвъзмездната финансова помощ е в размер на 684 493 лв., а собственото финансиране е 684 493 лв., посочват от Областен информационен център - Враца. 
По данни на Информационната система за управление и наблюдение 2020 на средствата от ЕС в България към средата на месец ноември в Област Враца по ПВУ са сключени 179 договора на обща стойност 123 млн. лв. Безвъзмездната помощ е в размер на 103 млн. лв., каза за БТА управителят на ОИЦ - Враца Цветана Иванова. 
Тя допълни, че са приключени 18 проекта по мярка "Технологична модернизация" на фирми от общините Враца, Бяла Слатина, Криводол, Козлодуй, Мездра на обща стойност дванадесет милиона лева. 
/ВЙ/

Title През изминалото денонощие на територията на страната са станали 19 тежки катастрофи:
През изминалото денонощие на територията на страната са станали 19 тежки катастрофи. Един човек е загинал, други 20 са ранени, съобщава МВР.
В София са регистрирани 26 леки и две тежки катастрофи. Двама са пострадали.
/ВД/

Title Позиция на 'Възраждане":
Костадинов обжалва решението на КЗД пред съда, в което е посочено, че е санкциониран, а не осъден
До медиите беше разпространена позиция на „Български хелзинкски комитет“ (БХК) с решение на Комисията за защита от дискриминация (КЗД). Странно защо от чуждо финансираното НПО са избрали точно днешния ден за оповестяване на това решение със съобщение до медиите, след като то излезе още по време на предизборната кампания, тоест преди няколко седмици.
В разпространената по медиите новина има три лъжи:
1.Лъжа:  Костадин Костадинов е осъден.
Истина: Костадин Костадинов не е осъден, а санкциониран, защото КЗД не осъжда. Санкцията на КЗД е Костадинов да премахне статусите си от социалната мрежа Фейсбук - нещо, което той няма да направи.
2. Лъжа: Решението на КЗД е представено като окончателно.
Истина: Решението на КЗД не е окончателно и то се обжалва от Костадин Костадинов.  
3. Лъжа: Внушава се, че решението на КЗД е за антисемитизъм.
Истина: В решението на КЗД  думата антисемитизъм липсва.
Съвсем видно е, че Костадин Костадинов за пореден път е санкциониран, защото казва истината. Той застава категорично зад думите си, поради което обжалва решението на КЗД и няма да премахне написаните от него публикации във Фейсбук.
Поводът за решението на КЗД  е политическото изявление на Костадин Костадинов  срещу Даниел Лорер - функционер на ПП-ДБ - партия, известна с говоренето на едно и вършенето на друго, предимно свързвана с лъжи, манипулации, корупция и антибългаризъм.



/ХЯ/

Title УМБАЛ „Света Анна“ – София: За първи път в България:
За първи път в България, на 15 ноември, беше направена Kриоаблация  на белодробни вени без рентгеново облъчване. Иновативната електрофизиологична процедура е дело на екип от Клиника по кардиология на УМБАЛ „Св. Анна“ - София АД  в състава д-р Красимир Карамитев, д-р Николай Бонев и проф. Тошо Балабански (ръководител на екипа). Тя е била приложена на мъж на 60 години, страдащ от предсърдно мъждене и е продължила 90 минути!
Вчера, 19 ноември, екипът е направил втора процедура на мъж на 65 г. Тя е със същата продължителност от 90 минути и отново е минала без усложнения.
Предимствата на Криоаблацията на белодробни вени без рентгеново облъчване са много. Липсата на облъчване щади и лекари, и пациент. Липсата на контрастно вещество води до по-малък риск от усложнения за пациента. Ефектът от лечението е много по-бърз и дълготраен. Не се налага предварително образно изследване (скенер). Иновативната процедура е по Клинична пътека и не натоварва бюджета на пациента.
Първият пациент, на който е приложена тази електрофизиологична процедура е изписан клинично здрав! 
 
/ХЯ/

Title АПИ: Информация за състоянието на републиканските пътища към 06:30 ч. на 20.11.2024 г.:
I.    МЕТЕОРОЛОГИЧНА ОБСТАНОВКА:
Температурите са в интервала от -10°С до +7°С.
Времето над страната с разкъсана облачност.
Слаб вятър духа в почти всички области. 
Пътните настилки са предимно сухи, по високите и усойните места частично заледени и обработени.
Намалена видимост поради мъгла:
-        От 30 до 50 м. в област Бургас и в района на Сарафово, Пода. Област Монтана в района на Лом.
-        До 100 м. в област Монтана и област Враца.
II. СЪСТОЯНИЕ НА АВТОМАГИСТРАЛИТЕ:
АМ „Тракия“:
Област София:
Движението в посока София от км 18+610 до км 19+585 е ограничено поради демонтаж на стара и монтиране на нова рамка от системата на ТОЛ, като се извършва двупосочно в платното посока Бургас и скоростта се ограничава до 50 км/ч. Срок от 08:00 ч. до 17:00 ч. на 20.11.2024 г.;
Движението по АМ „Тракия“ посока Бургас от км 44 до км 45+500 се осъществява в една лента поради ремонтни дейности по възстановяване на ОСП. На участъци се ограничава изпреварващата лента, като движението се извършва по активната лента. Срок от 10:00 ч. до 16:00 ч. на 20.11.2024 г.;
Движението и в двете посоки се извършва с повишено поради подмяна на портални конструкции и табели при км 34+100, км 34+700, км 46+100 и км 46+700. Поетапно се затварят аварийна, активна и изпреварваща ленти. Срок 21.11.2024 г.;
Движението при Мухово от км 44+400 до км 46+480 посока Бургас се осъществява с повишено внимание поради обезопасяване на пътния участък в аварийната лента. Срок до 31.12.2024 г.;
Област Сливен:
Движение с повишено внимание  по АМ „Тракия“ от км 229+286 /граница Стара Загора/ до км 273+354 /граница Ямбол/ в двете посоки поради поетапна подмяна на ограничителни системи за пътища. Ограничава се изпреварващата лента. Участъкът е сигнализиран от пътни знаци. Срок до 22.11.2024 г.;
Движение с повишено внимание по АМ „Тракия” от км 229+286 /граница Стара Загора/ до км 273+354 /граница Ямбол/ в посока София поради полагане на хоризонтална маркировка. Ограничава се изпреварващата лента. Участъкът е сигнализиран с пътни знаци. Срок до 22.11.2024 г.
Област Бургас:
Движението от км 346+400 до км 349+000 в посока София се осъществява с повишено внимание по активната и изпреварващата лента поради частични ремонтни дейности на асфалтовата настилка в аварийната лента. Аварийната лента е ограничена. Скоростта е ограничена на 70 км/ч. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 31.12.2024 г.;
Движението по АМ „Тракия“ се осъществява с повишено внимание в участъка от км 329+000 до 337+000 в двете посоки поради подмяна на ограничителната система за пасивна безопасност за пътища на определени участъци. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 30.11.2024 г.;
Движението по АМ „Тракия“ се осъществява с повишено внимание в участъка от км 350+000 до 359+000 в двете посоки поради подмяна на ограничителната система за пасивна безопасност за пътища на определени участъци. Водачите да се движат с повишено внимание и съобразена скорост. Участъкът е сигнализиран с пътни знаци. Срок до 30.11.2024 г.
АМ „Хемус“:
Област София:
Ограничава се преминаването в тръбата посока София на тунел „Правешки ханове“, като движението се осъществява двупосочно в тръбата посока Варна поради ремонтни дейности. Срок до 31.07.2025 г.;
Ограничава се преминаването в тръбата за София на тунел „Топли дол“, като движението се осъществява двупосочно в тръбата за Варна поради ремонтни дейности. Срок до 03.06.2025 г.;
Област Варна:                                                  
Движението в участъка п.в. „Ветрино“ – п.в. „Неофит Рилски“ от км 388+710 до км 389+290 посока София се ограничава използването на аварийната лента поради аварийни повреди в асфалтовата настилка. Скоростта на движение в участъка се ограничава до 80 км/ч. Движението на МПС се осъществява по активната и изпреварващата лента. Участъкът е сигнализиран с пътни знаци. Срок до 31.03.2025 г.;
Движението в участъка п. в. „Ветрино“ – п. в. „Повеляново“ от км 386+000 до км 407+000 се извършва с повишено внимание поради извършване на ръчно косене в средната разделителна ивица. Участъците са сигнализирани с пътни знаци. Срок до 22.11.2024 г.
Област Щумен:
Движението в участъка от км 341+00 до км 345+00 посока Варна се осъществява в изпреварващата лента поради частични ремонтни дейности на асфалтовата настилка. Движението се регулира от пътни знаци. Срок до 25.11.2024 г.;
Движението в участъка от км 351+170 до км 374+155 посока Варна се осъществява с повишено внимание поради обезопасяване на билбордове. Движението се регулира с пътни знаци. Срок до 22.11.2024 г.;
Движението в участъка от км 375+630 до км 375+858 посока Варна се осъществява с повишено внимание поради обезопасяване на билбордове. Движението се регулира с пътни знаци. Срок от 8 ч. до 17 ч. на 22.11.2024 г.;
Движението в участъка от км 351+658 до км 374+522 посока София се осъществява с повишено внимание поради обезопасяване на билбордове. Движението се регулира с пътни знаци. Срок от 8 ч. до 17 ч. на 22.11.2024 г.;
АМ „Струма“:
Област Перник:
Движението в участъка от км 19+561 до км 22+144 в посока Благоевград се осъществява с повишено внимание поради монтиране на шумозащитни съоръжения. Затворена за движение е аварийна лента, като движението се осъществява по активна и изпреварваща лента. Участъкът е сигнализиран от пътни знаци. Срок до 28.02.2025 г.;
Област Благоевград:
Движението в участъка от км 370+400 до км 373+100 се осъществява двупосочно в лявото и дясното платно на магистралния участък, като се запазва етапната връзка при км 373+100 при съществуващо вече трасе на път I-1 (Е-79). Водачите да се движат с повишено внимание и съобразена скорост. Срок до 31.12.2024 г.;
АМ „Марица“: няма въведени ограничения
АМ „Черно море“: няма въведени ограничения. 
АМ „Европа“: няма въведени ограничения.
ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:
1.   Проходи:
- „Върбишки“ - затворен за всички МПС. Срок: целогодишно; 
- „Златишки“ - затворен за всички МПС. Срок: целогодишно;
- „Котленски“ - отворен за всички МПС;
- „Приморски“ - отворен за всички МПС;
- „Републиката“ - отворен за всички МПС;
- „Ришки“ - отворен за всички МПС;
- „Печинско“ - отворен за всички МПС;
- „Рожен“ - отворен за всички МПС;
- „Предел“ - отворен за всички МПС;
- „Превала“ - отворен за всички МПС;
-„Троянски“ - отворен за всички МПС;
- „Айтоски“ - Движението по път III-208 през „Айтоски“ проход в участъка Айтос – Ябълчево от км 82+700 до км 94+200 е ограничено за МПС над 12 тона.
Обходен маршрут: по път II-73 през „Ришки“ проход.;
- „Вратник“ - забранен за МПС над 3,5 тона и над 10 тона на участъци. Срок до 30.11.2024 г.;
- „Петрохан“ - забранен за МПС над 12 тона в двете посоки, както и тегленето на ремаркета, както и движението на МПС с дължина над 12 метра. Срок: целогодишно; 
- „Дюлински“ - за бранен за МПС над 3,5 тона;
- „Пампорово“ - забранен за МПС над 3,5 тона; 
- „Твърдишки“ - забранен за МПС над 10 тона; 
- „Шипка“ - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. 
IV. СЪСТОЯНИЕ НА РЕПУБЛИКАНСКАТА ПЪТНА МРЕЖА:
 
ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:
- път I-1 /Е79/ Граница Румъния – о.п. Видин – Димово – Ружинци – Белотинци – о.п. Монтана – о.п. Враца – Мездра – Ботевград – Горни Богров – о. п. София – Даскалово – о.п. Дупница – о.п. Благоевград – о.п. Симитли – Кресна – Кулата – граница Гърция:
Област Видин:
Движението по път Видин – Монтана в района на кръстовището с път III-141 Кула – Грамада – Срацимир от км 26+300 до км 27+300 се осъществява с повишено внимание, като временно се въвежда ВОБД поради изграждане на пътен подлез. В този участък за целта е изграден обходен път, като трасето се измества южно от сегашното му местоположение. Срок до 30.05.2025 г.;
Област София:
Движението по път Мездра – Лютидол от км 161+000до км 172+000 се ограничава и в двете посоки за всички МПС поради строително монтажни работи за модернизация на пътя. 
Обходени маршрути:
-  леките автомобили до 3,5 т преминават по път III-1004 Паволче – Челопек, път III-1602 Челопек – Лютиброд, път II-16 Лютиброд – Елисейна – Своге, път II-18 Софийски околовръстен път и обратно.
За превозните средства над 3,5 т обходните маршрути са:
път II-13 Крапчене – Криводол – Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно;
път II-15 Враца – Борован, път II-13 Борован – Бяла Слатина – Кнежа – Долни Дъбник, път I-3 Долни Дъбник – Луковит – Златна Панега – АМ „Хемус“ и обратно.
-  За пътуващите маршрутът е по АМ „Хемус“, по път I-3 Ябланица – Златна Панега, път III-103 Златна Панега – Батулци – Роман – Долна Бешовица – Горна Бешовица – Кален – Горна Кремена – Долна Кремена – Мездра, път I-1 Мездра – Монтана. 
Движението по път II-16 София – Своге – Ребърково – Мездра е отворен само за движение на МПС до 3,5 тона до декември 2024 г.;
Във връзка с изпълнение на обект по модернизиране на път I-1 Мездра – Ботевград се въвеждат следните ограничения в участъка от км 176+700 до км 194+170:
• Обособяване на вход-изход за строителна техника при км 193+390 ляво, км 193+470 дясно и 193+760 ляво и дясно и ограничаване на скоростта до 40 км/ч.;
• Км 177+000 – изградена е етапна връзка между съществуващия път I-1 и новоизградения път, като се осъществява двупосочно в лявото платно до км 178+000, където преминава двупосочно в дясното платно. От км 178+800 до км 179+300 движението влиза отново по стария път, поради възникнало свлачище. От км 179+300 до км 180+800 движението продължава двупосочно в дясното платно;
• От км 180+800 до км 191+960 движението се осъществява регулярно по новоизградения четирилентов път. Превключване на движението от двулентов към четирилентов път при км 180+800 в посока Ботевград и при км 191+960 в посока Мездра. Превключване на движението от четирилентов към двулентов път при км 180+800 в посока Мездра и км 191+960 в посока Ботевград; 
• При км 192+140 е изградена етапна връзка за превключване на движението от съществуващия път I-1 към новоизградения път след с. Скравена;
• Поради необходимост от извършване на защита на преносен газопровод „Русия – България“ – Северен клон при км 193+408, предвидена сигнализация за ВОБД от км 193+290 до км 193+590, без отбиване на движението – първи етап. Втори етап – ограничаване на движението от км 193+370 до км до км 193+460 и обособяване на байпас като обходен маршрут, със сигнализация от км 193+170 до км до км 193+880;
• От км 193+540 до км 194+170 - работен участък от двете страни на съществуващия път, без отбиване на движението; 
• Цялостната сигнализация за ВОБД е от км 176+700 до км 194+170 ляво и дясно, като скоростта на движение се ограничава до 30 км/ч.; Срок 20.12.2024 г.;
Движението по път Ботевград – София от км 192+000 до км 215+600 се осъществява с повишено внимание поради влошено експлоатационно състояние на пътната настилка. Скоростта е ограничена до 50 км/ч. Срок до 31.03.2025 г.;
Движението на товарни МПС над 15 т в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 30.12.2024 г.;
Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 31.03.2025 г;
Въвежда се реверсивно движение по път София – Перник както следва:
Участък 1: от км 276+040 до км 277+610, като се обособяват 2 ленти за движение в посока София. Всеки работен ден от 06:00 ч. до 10:00 ч.
През последен празничен ден и всяка неделя от 10:00 ч. до 19:00 ч.
Участък 2: от км 278+567 до км 282+000, като се обособяват 2 ленти за движение в посока София от км 278+567 до км 281+800.
През последен празничен ден и всяка неделя от 10:00 ч. до 19:00 ч.
Област Перник:
Въвежда се реверсивно движение по път I-1 София – Перник в участъка от км 285+753 до км 286+985 както следва:
- всеки петък, или последния работен ден преди празници – две ленти в посока излизане от София, за времето от 12:00 ч. до 20:00 часа;
- първия почивен /празничен/ ден – две ленти в посока излизане от София, за времето от 08:00 ч. до 14:00 ч.;
- в последния почивен /празничен/ ден остава в сила постоянната организация на движение, която осигурява две ленти в посока влизане в София.
При необходимост и в други дни, след съгласуване с органите на сектор „Пътна полиция“ при СДВР. Реверсивно движение се въвежда в светлата част на денонощието при благоприятни атмосферни условия. По преценка на ОПУ София крайните часове могат да бъдат удължавани или скъсявани. Срок до 01.03.2025 г.;
Област Благоевград:
Движение с повишено внимание по път Благоевград – Кресна в района на „Кривия тунел“ при км 389+000 поради частично неработещо осветление в тунела. Водачите да се движат с повишено внимание и съобразена скорост. Срок до отстраняване на повредата;
Движение с повишено внимание по път I-1 /Е-79/ София – Кулата в тунел „Железница“ поради частично неработещо осветление в тунела. Водачите да се движат с повишено внимание и съобразена скорост. Срок до отстраняване на повредата.
- път І-2 /Е-70/ Граница Румъния – Русе – Цар Калоян – о.п. Разград – о.п. Шумен – Девня – Варна: 
Област Русе:
Движението през Дунав мост при Русе от км 0+000 до км 1+057 /на работни участъци по 400 м./ се осъществява двупосочно в една лента с пропускателен режим поради ремонтни дейности на мостовото съоръжение. Максималната допустима ширина на преминаващите МПС е 2.75 м. и обща маса до 60 т. Участъкът е сигнализиран с пътни знаци и адаптивна светофарна уредба. Ограничението на скоростта е до 20 км/ч. Срок до 10.07.2026 г. 
Област Шумен и Варна:
Движението по път Зайчино ореше – Ветрино от км 146+775 до км 158+095 е ограничено поради предстоящо извършване на дейности по полагане на износващ пласт на пътната конструкция, хоризонтална пътна маркировка и вертикална сигнализация от постоянната организация на движение. Обходен маршрут:  Зайчино ореше – пътен въвел „Каспичан“ по АМ „Хемус“ в посока Варна до пътен възел „Девня“ /Суворово/ в двете посоки.  Движението се регулира от пътни знаци съгласно въведената ВОБД. Срок до 30.11. 2024 г.
Област Варна:
Движението по път Ветрино – Девня от км 166+853 до км 172+260 се ограничава и в двете посоки поради извършване на превантивен ремонт. Движението на МПС се пренасочва по обходни маршрути:
−           За МПС движещи се Ветрино – Девня отклоняване  по общински път при км 166+864 до  п.в. „Неофит Рилски“ и качване на АМ „Хемус“ в посока Варна до п.в. „Суворово“ при км 402+050, слизане от АМ „Хемус“ по път III-2009 до кръстовище с път I-2 до гр. Девня;
−           За МПС движещи се по път Девня – Варна по направление Неофит Рилски – отклоняване при км 174+385 по общински път до път III-2009 до п.в. „Суворово“, качване на АМ „Хемус“ – посока  София, движение по АМ „Хемус“ до п.в. „Неофит Рилски“ при км 392+340, слизане от АМ „Хемус“, по общински път до Неофит Рилски. Участъкът е сигнализиран от пътни знаци съгласно въведената ВОБД. Срок до 07.10.2025 г.
- път І-3 /Е-83/ Гара Бяла – о.п. Плевен – Луковит – Коритна – Ябланица – Ботевград:
Област София:
Движението по път Правец – Джурово от км 171+000 до км 199+000 се осъществява с повишено внимание поради неравности по пътната настилка. Участъкът е сигнализирана с пътни знаци. Срок до 31.03.2025 г.;
Движението по път Правец – Разлив – Трудовец – Ботевград в участъка от отклонението за пътен възел „Правец“ на АМ „Хемус“ до кръстовището с първокласен път І-1 Враца – Ботевград – София от км 193+345 до км 199+402 е ограничено за движение на МПС над 12 т. 
Обходен маршрут: по АМ „Хемус“ и път ІІ-17 Мездра – Ботевград в двете посоки. Срок до 31.03.2025 г.
- път І-4 /Е-772/ Коритна – Български Извор – Микре – о.п. Севлиево – В. Търново – о.п. Омуртаг – о.п. Търговище – о.п. Шумен: няма въведени ограничения.
- път І-5 /Е-85/ Русе – Бяла – Полски Тръмбеш – Велико Търново – о.п. Дебелец – Дряново – Габрово – Шипка – Казанлък – о.п. Стара Загора – Средец – Димитровград – о.п. Хасково – Конуш – Черноочене – Кърджали – Маказа – граница Гърция:
Област Велико Търново:
Движението по път Русе – Велико Търново – Габрово от км 65+200 до км 90+245 от гр. Полски Тръмбеш – с. Поликраище се осъществява двупосочно с преминаване от една лента в друга поради частични ремонтни дейности на асфалтовата настилка. Движението се регулира от сигналисти. Срок до 31.12.2024 г.;
Движението по път Русе – В. Търново – Габрово в участъка от км 90+000 до км 115+300 от с. Поликраище до границата с област Габрово се осъществява с повишено внимание поради изпълнение на дейности по премахване на излишна растителност. Движението се регулира с пътни знаци и сигналисти. Срок. до 30.11.2024 г.;
Област Стара Загора:
Движението по път I-5 в участъка на проход ,,Шипка'' при км 179+650 се осъществява с повишено внимание и стесняване на едната лента за движение с ограничаване на скоростта до 10 км/ч, поради извършване на аварийно-възстановителни дейности по пропадане на банкет и италиански улей. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 30.11.2024 г.
Област Кърджали:
Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок – целогодишно;
Движението по път Черноочене – Кърджали само в посока от Черноочене към Кърджали е ограничено за движение на МПС над 15 т.
Обходни маршрути:
- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали.
- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. Срок – целогодишно.
- път І-6 /Е-871 и Е-773/ Граница Македония – Гърляно – о.п. Кюстендил – Радомир – Перник – ок.п. София – Долни Богров – Пирдоп – Розино – Карлово – о.п. Калофер – о.п. Казанлък – о.п. Сливен – Лозенец – Карнобат – Бургас: 
Област Кюстендил: няма въведени ограничения.
- път І-7 Граница Румъния – о.п. Силистра – о.п. Дулово – о.п. Шумен – о.п. Преслав – Върбица – Бероново – Мокрен – Зимница – о.п. Елхово – п.к. – Лесово – граница Турция: 
Област Ямбол:
Движението по път I-7в участъка с. Кирилово – гр.Елхово от км 290+000 до км 297+000 се осъществява двупосочно в една лента поради частични ремонтни дейности. Срок до 30.11.2024 г.;
- път І-8 /Е-80/ Граница Сърбия – Калотина – Драгоман – ок.п. София – о.п. Ихтиман – Костенец – Белово – Пазарджик – Пловдив – Поповица – о.п. Хасково – Харманли – Любимец – Свиленград – Капитан Андреево: няма въведени ограничения.
Област София:
Движението в участъка Вакарел – Ихтиман от км 110+700 до км 118+800 се осъществява с повишено внимание поради лошо експлоатационно състояние и намален габарит на пътното тяло. Поставена е необходимата предупредителна сигнализация. Срок до 31.03.2025 г.;
Област Хасково:
Движението в участъка Първомай – Харманли от км 275+600 до км 298+300 в отделни участъци се осъществява двупосочно в една пътна лента поради ремонтни дейности на асфалтовата настилка. Участъците са сигнализирани с пътни знаци и ограничение на скоростта до 50 км/ч извън населените места и до 40 км/ч в населените места. Срок до 02.09.2025 г.
- път І-9 /Е-87/ граница Румъния – Дуранкулак – Шабла – о.п. Каварна – Балчик – Оброчище – Кранево – Златни пясъци – Св. Св. Константин и Елена – Варна – Старо Оряхово – Обзор – о.п. Слънчев бряг – Бургас – Маринка – Звездец – о.п. Малко Търново – граница Турция:
Област Варна:
Движението по път I-9 в участъка кръгово кръстовище ,,Миньор“ – обръщач Евксиноград от км 95+600 до км 97+925 се осъществява двупосочно в лявото пътно платно, в посока к.к. Златни пясъци поради изграждане на магистрални водопроводи и изграждане на битова канализация. Затворено за движение е дясното платно, посока гр. Варна. По дължината на участъка се обособяват временни спирки, като превозните средства на градския транспорт спират на платното за движение. Движението на МПС се осъществява съгласно въведената ВОБД. Срок до 20.05.2025 г.
Област Бургас:
Движението по път Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 31.03.2025 г.
V. СЪСТОЯНИЕ НА РЕПУБЛИКАНСКАТА ПЪТНА МРЕЖА: 
1.   Ремонтни дейности и временна организация на движението /ВОД/: 
ОПУ-Благоевград:. 
Временно са въведени следните ограничения за движение на МПС:
Път III-197: Движението по път III-197 Гоце Делчев – Сатовча при км 25+967 в района на с. Плетена е ограничено за МПС над 12 т. от км 7+559 до км 29+541 поради обследване на мостово съоръжение над р. „Бистрица“. 
Обходен маршрут: по път III-1972 Сатовча – Вълкосел – Абланица – Дъбница и обратно. Срок до 30.12.2024 г.;
Път ІІІ-1905: Движение с повишено внимание и етапно ограничение по път Господинци – Балдево – Огняново – Марчево – Гърмен от км 0+000 до км 10+500 поради изпълнение на СМР. ВОБД ще се изпълни на 3 етапа както следва:
Етап 1 - Пълно затваряне от км 0+000 до км 4+700 /разклона за с. Балдево/
Обходен маршрут: По път ІІ-19 при км 87+583 /кръгово кръстовище в гр. Гоце Делчев/ - по път ІІІ-197 до км 3+100 /кръстовище с път ІІІ-1905/ до разклона за с. Балдево и обратно.
Етап 2 - Пълно затваряне от км 4+700 до км 7+300 /началото на с. Огняново/                        
Обходен маршрут: По път ІІІ-1905 от разклона за с. Балдево до кръстовище с път ІІ-19 при км 78+400 /в с. Господинци/; по път ІІ-19 при км 87+583 /кръгово кръстовище в гр. Гоце Делчев/; по път  ІІІ-197 до км 3+100 /кръстовище с път ІІІ-1905/ по път ІІІ-1905 до с. Огняново и обратно.
Етап 3 - В рамките на населените места - селата Огняново, Марчево и Гърмен, ремонтните дейности ще се извършват на половин платно, като движението ще се извършва в една лента, чрез пропускане съгласно Глава пета от  Наредба № 3 от 16.08.2010 год. за ВОБД при дълготрайни СМР без отбиване на движението съгласно Приложение № 53 и 54 към чл. 71, ал. 1, т. 2 и т. 3. По време на пълното затваряне на участъците от всички етапи, движение ще се допуска на МПС със специален режим.  Водачите да се движат с повишено внимание и съобразена скорост, съобразно създадената организация на движение. Срок до 12.07.2027 г.
Ремонтни дейности: 
Път II-19: Движението по път II-19 Разлог – Гоце Делчев от км 36+570 до км 83+570 се осъществява с повишено внимание поради частични ремонтни дейности на асфалтовата настилка. Движението се регулира от пътни знаци и временна организация. Водачите да се движат с повишено внимание и съобразена скорост, съгласно създадената организация за движение. Срок до 12.07.2027 г.;
Път ІІІ-198: Движението по път ІІІ-198 Гоце Делчев – Катунци – Чучулигово – Петрич – Първомай – граница Северна Македония  от км 71+591 до км 73+147 се ограничава поетапно на участъци и се извършва в една лента и за двете посоки на движение чрез пропускане посредством пътни знаци, поради подобряване технико-експлоатационните качества и носимоспособността на настилката. Движението се регулира от пътни знаци и временна организация. Водачите да се движат с повишено внимание и съобразена скорост, съгласно създадената организация за движение. Срок до 18.12.2024 г.;
ОПУ-Бургас:
Път III-208: Движението по път ІІІ-208 Провадия – Айтос от км 82+700 до км 94+200 в участъка Айтос – Ябълчево/Руен е ограничено за транзитно движение на МПС с тегло над 12 т. 
Обходен маршрут: по път II-73 Шумен – Карнобат (през Ришки проход).Участъкът е сигнализиран с пътни знаци. Срок до 31.03.2025 г.;
Път III-906: Движение по път III-906 Паницово – Гюльовца /„Дюлински“ проход/ от км 14+100 до км 32+950 е ограничено за МПС над 3,5 тона поради намален габарит на пътното тяло. Срок до 31.03.2025 г.;
Път III-906: Движението по път III-906 Дюлино – разклона за Раковсково в участъка от км 14+100 до км 17+250 се ограничава и в двете посоки поради основен ремонт на пътното платно. 
Обходен маршрут: от път I-9 Варна – Бургас към общински път VAR с. Паницово и общински път BGS 2124 за с. Раковсково през път I-9 към път III-9061 кръстовище с. Тънково – път III-906 и обратно. Участъкът е сигнализиран от пътни знаци. Срок: до 28.02.2025 г.;
Път III-906: Движението по път на III-906 Паницово – разклон Горица в участъка от км 14+100 до км 34+100 е ограничено поради изпълнение на частични ремонтни дейности на асфалтовата настилка. 
Обходен маршрут: Обходен маршрут: Дюлино – Попович – Обзор – Слънчев бряг – Тънково – Оризаре – Гюльовца и обратно. Срок до 30.04.2025 г.;
Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради намален габарит на пътното тяло. Срок до 31.03.2025 г.;
Път III-992: Движението по път III-992 Росенец – Росен – Веселие – Ясна поляна – Приморско е ограничено и в двете посоки в участъка Росен – Веселие поради строително монтажни работи на пътното платно.
Обходен маршрут: път II-99 Бургас – Созопол – Приморско и обратно, и по общински път Равадиново – Веселие. Срок до 27.02.2025 г.;
Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. 
Обходен маршрут: Чубра – Петолъчката – Карнобат – Мъдрино – Лозарево и обратно. За пътуващите товарни автомобили към Сунгурларе обходният маршрут е по път III-705 Карнобат – Мъдрино – Сунгурларе и обратно. Срок до 30.03.2025 г.;
Ремонтни дейности:
Път III-539: Движението по път III-539 Трояново – Айтос от км 25+100 до км 46+600 се осъществява с повишено внимание поради извършване на частични ремонтни дейности на асфалтовата настилка. Скоростта на движение е ограничена до 50 км/ч. извън населените места и на 40 км/ч. в населените места. Участъкът е сигнализиран от пътни знаци. Срок до 31.03.2025 г.;
Път III-539: Движението по път III-539 Средец – Дюлево – Русокастро – Трояново – Айтос в участъка Средец – Русокастро от км 0+000 до км 17+800 се осъществява с повишено внимание поради частични ремонтни дейности на асфалтовата настилка. Скоростта на движение е ограничена на 50 км/ч  в извън населените места и на 40 км/ч в населените места. Участъкът е сигнализиран с пътни знаци. Срок до 21.08.2026 г.;
Път III-907: Движението по път III-907 Маринка – Звездец – Визица – Царево – М.Търново от км 0+000 до км 24+600. Се осъществява с повишено внимание поради ремонтни работи по асфалтовата настилка. Участъкът е сигнализиран с пътни знаци. Срок: до 31.03.2025.;
Път III-5391: Движението по път III-5391 Аспарухово – Карнобат от км 6+600 до км 21+052 се осъществява с повишено внимание поради извършване на строителни и монтажни дейности. Скоростта на движение е ограничена до 50 км/ч извън населените места и до 40 км/ч в населените места. Временната организация на движението е до въвеждане на обекта в експлоатация. Участъкът е сигнализиран с пътни знаци. Срок до 31.03.2025 г.;
Път ІІІ-7006: Движението по път ІІІ-7006 Садово – Медвен от км 0+000 до км 7+600 се осъществява с повишено внимание поради ремонтни дейности на асфалтовата настилка. Скоростта на движение е ограничена до 40 км/ч. Участъкът е сигнализиран с пътни знаци. Срок до 31.03.2025 г.;
Път ІІІ-7305: Движението по път ІІІ-7305 Камчия – Съединение в участъка от км 0+000 до км 9+500 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.11.2024 г.;
Път III-7908: Движението по път III-7908 Твърдица – Маринка от км 20+500 до км 23+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.03.2025 г.
ОПУ-Варна:
Временно са въведени следните ограничения за движение на МПС:
Път III-731: Движението по път III-731 в с. Храброво от км 35+870 до км 35+970 e ограничено за МПС с обща маса над 3,5 тона поради влошено експлоатационно състояние на плочест водосток при км 35+920. 
Обходен маршрут:
- посока гр. Провадия: от гр. Шумен се отбиват при км 35+901 на път III-731 и пренасочват по общински път VAR 2220 през с. Комарево към път III-208 при км 23+975. 
- посока гр. Шумен: от гр. Провадия се отбиват при км 23+975 на път III-208 в дясно към общински път VAR 2220 през с. Комарево и от там включване към път III-731 при км 35+901 в с. Храброво. Участъкът е сигнализиран с пътни знаци съгласно ВОБД. Срок до 31.12.2024 г.;
Път III-906: Движението по път III-906 през началото на Дюлински проход в участъка от разклона с път I-9 Старо Оряхово – Обзор до кръстовището за с. Господиново от км 0+000 до км 4+200 е ограничено поради ремонтни дейности на асфалтовата настилка. 
Обходен маршрут: Господиново – Дюлино – Попович – Обзор и обратно. Срок до 30.11.2024 г.
Ремонтни дейности:
Път III-906: Движението по път III-906 през „Дюлински“ проход в участъка кръстовище с път I-9 Старо Оряхово – Обзор – с. Дюлино от км 0+000 до км 14+200 в двете посоки се осъществява с повишено внимание поради извършване на ремонтни дейности на асфалтовата настилка. Строителните работи се изпълняват без отбиване на движението с работен участък върху част или върху една пътна лента. Срок до 31.10.2025 г.;
Път III-2008: Движението по път III-2008 гр. Белослав – с. Страшимирово от км 10+871 до км 11+028 и в двете посоки се осъществява с повишено внимание поради изграждане на пътен възел, пътна варианта и надлез над ж.п. линия „София – Варна“ и път III-2008 ,,Девня – Езерово – Варна“ при км 10+960. Строителните работи се изпълняват без отбиване на движението чрез временно ползване на банкета от двете страни на пътя и на земи в обхвата на пътя. Скоростта на движение на МПС е ограничена на 40 км/ч. Участъкът е сигнализиран с пътни знаци. Срок до 09.12.2024 г.
ОПУ-В. Търново:
Временно са въведени следните ограничения за движение на МПС:
Път II-53: Движението по път II-53 Поликраище – Елена – Майско в участъка Миндя – Елена от км 33+295 до км 46+290 е ограничено само в часовия интервал от 08:00 ч. до 17:00 ч. поради ремонтни дейности. Вечер, в часовия интервал от 17:00 ч. до 08:00 ч. движението се осъществява поетапно в една лента с повишено внимание. 
Обход 1 за леки автомобили до 10 тона:
- за посока с. Поликраище – гр. Елена: по път I-4 Лясковски кантон – В. Търново, по път I-5 В. Търново – Дебелец, по път III-551 Дебелец – Плаково – Елена.
- за посока гр. Елена – с. Поликраище: по път по III-551 Елена – Плаково – Дебелец, по път I-5 Дебелец – В. Търново, по път I-4 В. Търново – Лясковски кантон;
Обход 2 за МПС до 10 тона и до 10 метра:
- за посока с. Миндя – гр. Елена: по път III-5302 Миндя – Пчелище, по общински път през Велчево до път III-551, по път III-551 Плаково – Елена и обратно;
Обход 3 за тежкотоварни автомобили над 10 тона:
- за посока с. Поликраище – гр. Елена: по път I-4 Лясковски кантон – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Поликраище: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – Лясковски кантон (кръстовище с път II-53). Срок до 25.11.2024 г.;
 Път III-407: Ограничено е движението и в двете посоки по път III-407 Стражица – Полски Тръмбеш – Страхилово в участъка от км 63+252 до км 63+820 в урбанизираната територия на гр. Полски Тръмбеш, поради извършване на ремонт на ул. Янтра. Движението се регулира от пътни знаци. Обходен маршрут: по уличната мрежа на гр. Полски Тръмбеш. Срок до 19.03.2025 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут за тежкотоварни автомобили над 10 тона Дебелец – Търново – Драгижево – Миндя – Елена и обратно, също така по пътища:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.12.2025 г.;
Път ІI-551: Движението по път ІІІ-551 Дебелец – Средни колиби – Елена в участъка от км 10+750 до км 10+850 в зоната на мостово съоръжение при км 10+796 в района на с. Плаково се осъществява в една лента, поради увреждане от ПТП конструкцията на съоръжението. Движението се регулира с пътни знаци. Срок. до 31.12.2024 г.;
Път III-504: Движението за товарни автомобили с обща маса над 12 т по път III-504 Самоводене – Обединение – Алеково в участъка от км 26+000 до км 36+850 от с. Обединение до с. Масларево е ограничено поради лошо експлоатационно състояние на мостово съоръжение при км 36+049. Движението се регулира с пътни знаци. 
Обходен маршрут: Обединение – П. Тръмбеш – Пейчиново – Масларево и обратно. Срок до 31.12.2024 г.;
Път III-514: Ограничено е движението по път III-514 Г.Оряховица – В. Търново в участъка от км 50+385 до км 50+952, съвпадащ с ул. „Опълченска“ в урбанизираната територия на гр. Велико Търново, поради извършване на СМР. Движението се регулира с пътни знаци.
Обходни маршрути:
-за посока: пл. „Велчова завера“ – парк-хотел „Асеневци“: по уличната мрежа на гр. В. Търново до Южен пътен възел, по път I-5 до бензиностанция „Петрол“, обратно по път I-5 до кръстовището с път III-514, по път III-514 до парк-хотел „Асеневци“.
-за посока: парк-хотел „Асеневци“ – пл. „Велчова Завера“: по път III-514 до кръстовището с път I-5, по път I-5 до бензиностанция „Петрол“, обратно по път I-5 до Южен пътен възел, по уличната мрежа на гр. Велико Търново до пл. „Велчова завера“. Срок до 30.11.2024 г.;
Път ІІІ-514: Движението по път ІІІ-514 Горна Оряховица – Велико Търново от км 43+860 до км 48+680 е ограничено за МПС над 3,5 т поради недостатъчен габарит на пътя и силно пресечен терен. Пропускат се само леки автомобили, пътнически бусове с до 8+1 места и лекотоварни автомобили с обща маса до 3,5 т. 
Обходен маршрут за тежкотоварните автомобили: 
- от Г. Оряховица към В. Търново: път II-53 Г. Оряховица – Лясковец – Лясковски кантон, по път I-4 Лясковски кантон – В. Търново; 
- от В. Търново към Г. Оряховица: път I-4 В. Търново – Лясковски кантон, по път II-53 Лясковски кантон – Лясковец – Г. Оряховица. Срок до 31.12.2024 г.;
Път III-551: Движението по път ІІІ-551 Дебелец – Средни колиби – Елена е ограничено за МПС над 10 тона и над 10 метра дължина поради намален габарит на пътното тяло. 
Обходен маршрут  за тежкотоварни автомобили над 10 тона /до възстановяване на движението по път II-53/:
- за посока с. Дебелец – гр. Елена: по път I-5 Дебелец – В. Търново, по път I-4 В.Търново – Антоново – кръстовище с път III-408, по път III-408 Илийно – Стеврек – Глоговец – кръстовище с път II-53, по път II-53 Константин – Елена.
- за посока: гр. Елена – с. Дебелец: по път II-53 Елена – Константин – кръстовище с път III-408, по път III-408 Константин – Глоговец – Стеврек – кръстовище с път I-4, по път I-4 Камбурово – Антоново – В. Търново, по път I-5 В. Търново - Дебелец. Срок до 31.12.2024 г.;
Път ІI-551: Движението по път ІІІ-551 Дебелец – Плаково в участъка от км 9+200 до км 12+323 от кръстовището с общински път VTR 1021 за с. Велчево до с. Плаково е ограничено в двете посоки поради увреждане от ПТП на конструкцията на мостово съоръжение при км 10+796. Поставена е необходимата сигнализация. 
Обходен маршрут: по път III-551 до гр. Дебелец, по път II-55 до гр. Килифарево, по общински път GAB1111 до с. Плаково и обратно. Срок. до 31.12.2024 г.;
Път III-5502: Движението по път III-5502 Килифарево – Ялово от км 0+000 до км 3+200 се ограничава за МПС над 12 т поради недостатъчна носимоспособност на пътната настилка. Движението се регулира с пътни знаци. Срок до 31.12.2024 г.;
Ремонтни дейности:
Път II-53: Движението по път II-53 Поликраище – Елена – Майско в участъка от км 34+400 до км 46+290 се осъществява в една лента на определени участъци, поради изпълнение СМР . Скоростта на движение е ограничена до 40 км/ч. Движението се регулира с пътни знаци и сигналисти. Срок до 30.11.2024 г.;
Път ІII-405: Движението по път III-405 Павликени – Свищов в участъка от км 70+880 до км 77+550 от кръстовището с път III-407 до гр. Свищов се осъществява поетапно в една лента на определени участъци поради частичен ремонт на асфалтовата настилка. Движението се регулира с пътни знаци и сигналисти. Срок до 30.11.2024 г.;
ОПУ-Видин:
Временно са въведени следните ограничения за движение на МПС: 
Път III-112: Движението по път III-112 Добри дол – Монтана в двете посоки е ограничено за МПС над 12 т. поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: 
За движещите се по път I-1/Е79 в посока Видин-Монтана:
- При пътно кръстовище Дунавци (км 19+783) е указан маршрут с указателна табела по път I-1/Е79/Видин-Монтана.
За движещите се по път I-1/Е79 в посока Монтана-Видин:
- При пътно кръстовище Ружинци (км 62+758) е указан маршрут с указателна табела по път I-1/Е79/ Монтана-Видин.
За движещите се по път II-11:
- При км.22+442 (пътно кръстовище с път III-112) е указан маршрут с указателна табела по път II-11 (Добри дол-Лом-Монтана).
За движещите се по път III-114:
- При км.23+244 (пътно кръстовище с път III-112) е указан маршрут с указателна табела по път III-114 (Дреновец-Ружинци-Монтана).
Срок на ограничението до Срок 31.07.2025 г.;
Път-1411: Движението по път III-1411 Слана бара – Видин от км 24+780 до км 26+095 се ограничава за всички МПС поради СМР по изграждане надлез за обект: „Модернизация на път I-1 /E-79/ Видин-Ботевград”. Движението се извършва по специално изграден за целта обходен участък. Поставени са пътни знаци и указателни табели съгласно одобрения проект за въвеждане на ВОБД. Срок до 28.02.2025 г.
Ремонтни дейности: няма въведени ограничения.
ОПУ-Враца:
Временно са въведени следните ограничения за движение на МПС:
Път II-11: Движението по път ІІ-11 Оряхово – Лесковец – Остров – граница с област Плевен от км 118+000 до км 119+000 е ограничено за МПС над 3.5 т поради свлачищни процеси и намален габарит на пътното тяло.
Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок до 30.12.2024 г.;
Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. 
Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Срок до 30.11.2024 г.;
Ремонтни дейности: няма въведени ограничения.
ОПУ-Габрово:
Временно са въведени следните ограничения за движението на МПС:
Път II-44: Движението по път II-44 Севлиево – В.Търново – Севлиево – Драгановци – Габрово от км 20+370 до км 20+770 и от км 21+860 до км 22+040 е ограничено за извънгабаритни превозни средства с ширина над 3,5 м поради монтиране на гъвкави ограничители /делинеатори/ в оста с височина 0.75 м. Срок до 31.03.2025 г.;
Път III-403: Движението по път III-403 Кормянско – Крамолин при км 10+080 се ограничава за всички превозни средства с ширина по-голяма от 3,30 м включително товара поради стеснен мост над р. Крапец. Участъкът е сигнализиран с пътни знаци. 
Обходен маршрут: по път III-401 Граница с област Ловеч – Кормянско – Малки Вършец при км 46+800 по общински път до III-403 в с. Малки Вършец и обратно. Срок до 30.11.2024 г.;
Път III-3011: Движението по път III-3011 Крамолин – Горско Косово от км 22+129 до км 28+380 е ограничено за МПС над 10 тона поради намален габарит на пътното тяло на мост при км 26+444. Срок до 30.11.2024 г.;
Път III-5004: Движение по път III-5004 „Обход на гр. Габрово“ от км 15+300 до км 20+124 и етапна връзка от км 0+000 до км 3+130 е ограничено за МПС над 12 тона поради ограничението на прохода „Шипка“. Срок до 31.03.2025 г.;
Ремонтни дейности: 
Път III-404: Движението по път III-404 Севлиево – граница Ловеч от км 9+500до км 30+930 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.03.2025 г.;
Път III-609: Движението по път III-609 Царева ливада – Дряново от км 56+300 до км 63+800 се осъществява с повишено внимание поради извършване на ремонтни дейности по асфалтовата настилка. Поставена е необходимата вертикална пътна сигнализация. Срок до 31.10.2025 г.;
Път III-4402: Движението по път III-4402 Горна Росица – Гъбене от км 5+000 до км 9+660 се осъществява поетапно в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2025 г.
ОПУ-Добрич: 
Временно са въведени следните ограничения за движение на МПС: няма въведени ограничения.
Ремонтни дейности:
Път II-71: Движението по път II-71 Стефаново – Оброчище от км 88+500 до км 94+440 и от км 105+400 до км 119+659 се осъществява двупосочно в една лента поради частични ремонтни дейности на асфалтовата настилка. Движението се регулира с пътни знаци. Срок до 31.12.2024 г.
ОПУ-Кюстендил:
Временно са въведени следните ограничения за движение на МПС:
Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено в двете посоки за МПС над 3.5 т поради пропадане на част от пътното платно. Участъкът е сигнализиран с пътни знаци. Срок до 16.12.2024 г.;
Ремонтни дейности:
Път III-601: Движение с повишено внимание по път III-601 Кюстендил – ГКПП „Олтоманци“ в участъка от км 0+000 до км 27+000 поради частични ремонтни дейности на асфалтовата настилка. Движението се регулира от пътни знаци. Срок до 23.11.2024 г.
ОПУ-Кърджали:
Временно са въведени следните ограничения за движение на МПС:
Път III-508: Движението по път III-508 Джебел – Рогозче – Фотиново в участъка Самодива – разклон Стоманци от км 17+700 до км 20+700 е ограничено в двете посоки поради свлачищни процеси. Движението се регулира от пътни знаци.
Обходен маршрут: по път I-5 разклон Джебел – Върбен, по път III-867 Хаджийско – разклон Стоманци и обратно. Срок до 25.12.2024 г.;
Път III-592: Движението по път III-592 Момчилград – Подкова в участъка разклон Багрянка – Прогрес от км 1+800 до км 2+200 е ограничена за МПС над 3,5 тона поради намален габарит на мостово съоръжение. 
Обходен маршрут: по път II-59 Момчилград до главен път I-5, по път I-5 Върхари – Садовица – Загорско – Върбен, по път III-592 Подкова – Прогрес и обратно. Срок до 25.12.2024 г.;
Път III-5009: Движението по път ІІІ-5009 Зорница – Бели пласт – Стремци– Кърджали от км 0+000 до км 26+080 е ограничено за МПС над 12 т. 
Обходен маршрут: по път I-5 Хасково – Кърджали за МПС до 15 т. или по път III-507 Кърджали – Мост през с. Мост за всички МПС. Срок до 25.12.2024 г.;
Ремонтни дейности: няма въведени ограничения.
ОПУ-Ловеч: 
Временно са въведени следните ограничения за движение на МПС: 
Път III-306: Движението по път III-306 Луковит – Червен бряг от км 0+000 до км 5+210 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път III-358: Движението по път III-358 Ябланица – Орешене от км 77+469 до км 84+716 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път III-3008: Движението по път III-3008 Петревене – Орешене от км 0+000 до км 14+588 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път III-3504: Движението по път III-3504 Ъглен – Угърчин в участъка от км 22+000 до км 23+600 е ограничено за всички МПС поради изграждане на участък от АМ Хемус, включително пътен възел „Угърчин“. 
Обходен маршрут: От кръстовището на път III-3504 с път III-3005 през Катунец – Бежаново – Ъглен – Дерманци – Угърчин и обратно. Движението е регулирано от пътни знаци. Срок до 10.03.2026 г.
Ремонтни дейности:
Път III-301: Движението по път ІІІ-301 Летница – Умаревци – Ловеч в участъка от км 21+000 до км 51+381 се осъществява с повишено внимание поради частични ремонтни дейности по настилката. Движението е регулирано с пътни знаци. Водачите да се движат със съобразена скорост. Срок до 20.11.24 г.;
Път III-305: Движението по път III-305 Дерманци – Торос от км 42+830 до км 44+030 се осъществява с повишено внимание поради изграждане пътен възел „Дерманци“ от км 98+150 на А-2 „Хемус“. Движението се осъществява по временен път и е регулирано с пътни знаци. Водачите да се движат със съобразена скорост. Срок до 01.06.2025 г.;
Път III-3701: Движението по път III-3701 Етрополе – Рибарица – Черни вит в участъка от км 23+000 до км 36+000 се осъществява с повишено внимание поради ремонтна дейност на настилката . Участъкът е сигнализиран от пътни знаци. Срок до 22.11.2024 г.
ОПУ-Монтана:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета. Срок до 30.04.2025 г.;
Път II-81: Движението по път II-81 Лом – Расово от км 143+320 до км 146+445 е ограничено за МПС над 10 т в двете посоки поради извършване на строително монтажни дейности.
Обходен маршрут: 
- В посока от Лом – Монтана: по път II-11 и път III-818 Лом – Горни Цибър – Вълчедръм – Долно Церовене и обратно;
- В посока от Монтана – Лом: по път III-114 Ружинци – Дреновец – Сталийска махала – Лом“ и обратно.
- В посока Видин – Козлодуй: по път ІІ-11 гр. Лом – Ковачица – Долни Цибър – Козлодуй и обратно.
- В посока Плевен – Лом – Видин: по път ІІІ-133 и път ІІІ-818 и път II-11 Вълчедръм – Долни Цибър – Ковачица – Лом и обратно. Срок до 30.12.2024 г.;
Път III-112: Движението по път III-112 Добри дол – Монтана в двете посоки е ограничено за МПС над 12 т поради съгласувана временна безопасност на движението. Ограничението не важи за преминаването на автобуси. Участъкът е сигнализиран с пътни знаци. 
Обходен маршрут: по път І-1/Е-79/ Видин –Монтана в двете посоки. Срок 30.12.2024 г.;
Път III-812: Движение то по път III-812 в границите на град Вършец (бул. България) от км 13+130 до км 13+500 се осъществява в една лента поради реконструкция на водопроводна мрежа. Участъка е сигнализиран със знаци. Срок 31.01.2025г.;
Път ІІІ-817: Движението по път ІІІ-817 Боровци – Гаврил Геново е ограничено за МПС над 12 тона поради пред аварийно състояние на сводов мост при км 11+984. Участъкът е сигнализиран с пътни знаци. Срок целогошно.;
Път III-1024: Движението по път ІIІ-1024 след края на с. Дълги Дел в посока границата със Сърбия от км 21+650 до км 22+319 е ограничено за автомобили над 3,5 тона поради пред аварийното състояние на плочест водосток на км 22+201. Участъкът е сигнализиран с пътни знаци. Срок до възстановяване на водостока в добро експлоатационно състояние или до 25.12.2024 г.;
Път III-8104: Движението по път ІІІ-8104 Замфирово – Пърличево от км 7+400 до км 7+550 е ограничено за всички МПС поради пропадане на участък от пътното тяло. 
Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 25.12.2024 г.;
Ремонтни дейности: няма въведени ограничения.
ОПУ-Пазарджик:
Временно са въведени следните ограничения за движение на МПС: 
Път ІІІ-375: Движението по път ІІІ-375 Пещера – Бяга – Исперихово – Йоаким Груево – Пловдив в участъка от км 9+435 (триклонно кръстовище с общински път PAZ1041 за с. Козарско – гр. Кричим в) до км 12+070 (четириклонно кръстовище с общински път PAZ2045 за с. Козарско – с. Жребичко ) в с. Исперихово поради строително ремонтни дейности.
Обходен маршрут: направление Пещера – Пловдив и обратно за МПС до 3,5 т.:
По републикански път ІІІ-377 до кръстовището с общински път  PAZ1041 /III-375, Бяга – Исперихово – Козарско до кръстовището в с. Козарско с общински път с път PAZ2045 и по път PAZ2045 /ІІІ-375 Исперихово – Козарско/ до връзката с републикански път ІІІ-375 в с. Исперихово. 
Обходен маршрут за МПС над 3,5 т. по направление Пещера – Пловдив: тежкотоварното движение се пренасочва по път II-37 през гр. Пазарджик до гр. Пловдив.
По направление Пловдив – Пещера тежкотоварното движение се пренасочва по път II-375 при кръстовището в с Исперихово за с. Огняново по път III-8004 до кръговото кръстовище с път I-8 при с. Мало Конаре – през гр. Пазарджик до гр. Пещера.
Участъкът е обозначен с пътни знаци и светлинна сигнализация (в тъмната част на денонощието). Срок  до 17.00 часа на 15.12.2024 г.
Ремонтни дейности: 
Път ІI–37: Движението по път ІI–37 Панагюрски колони – Панагюрище 79+782 до км 80+417 се осъществява в една лента поради частични ремонтни дейности. Регулира се с временна сигнализация. Срок до 30.11.2024 г.;
Път-ІІІ-375: Движение по път ІІІ-375 гр. Пещера – с. Бяга от км 0+000 (кръстовище с път ІІ-37 в гр.Пещера) до км 5+450 (кръстовище с общински път с.Капитан Димитриево – Брацигово)се осъществява в една лента поради ремонт на пътната настилка. Срок до 31.03.2025 г.
ОПУ-Перник:
Временно са въведени следните ограничения за движение на МПС:
Път II-63: Движението по път II-63 Перник – Брезник – Трън в чертите на гр. Перник от км 0+300 до км 0+540 е ограничено в двете посоки във връзка с извършване на СМР за обект Разширение и реконструкция на канализационната мрежа на гр. Перник.
Обходен маршрут: път I-6 Перник – Кюстендил – п.в. „Батановци“ – път III-605 Батановци – Пали лула – път III-811 Пали лула – Брезник и обратно. Срок до 15.12.2024 г.;
Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. 
Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно. Срок до 30.12.2024 г.;
Път ІІІ-6372: Движението по път III-6372 Долна Мелна – граница с област Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. 
Обходен маршрут: по общински път Пали лула – Лева река, път ІІІ-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 30.12.2024 г.;
Път III-6301: Движението по път III-6301 Филиповци – Велиново – Глоговица от км 0+000 до км 4+000 е ограничено за МПС над 3,5 т поради пропадане на пътното платно при км 1+400. Участъкът е сигнализиран с пътни знаци. 
Обходен маршрут: по път II-63 Филиповци – Трън – Глоговица – Велиново. Срок до 30.12.2024 г.;
Ремонтни дейности:
Път III-623: Движението по път III-623 Извор – Земен от км 31+600 до км 40+000 се осъществява поетапно в една лента поради частични ремонтни дейности на асфалтовата настилка, както и се ограничава скоростта на движение до 30 км/ч. Участъкът е сигнализиран с пътни знаци. Срок до 30.12.2024 г.;
Път III-8114: Движението по път III-8114 Кошарево – Горна Секирна от км 13+850 до км 26+300 се осъществява с повишено внимание поради частични ремонтни дейности. Участъкът е сигнализиран с пътни знаци. Срок до 30.12.2024 г.
ОПУ-Плевен:
Временно са въведени следните ограничения за движение на МПС:
Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.
Обходен маршрут: път III-303 Българене – Малчика – Аспарухово – Левски. Срок – целогодишно;
Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 4+000 до км 10+650 е ограничено за транзитното движение на МПС над 15 т.
Обходен маршрут: по път ІІ-34 Плевен – Никопол. Срок – целогодишно.;
Път III-306: Движението по път III-306 Луковит – Червен бряг от км 0+000 до км 5+210 е ограничено за движение на транзитно преминаващи МПС над 12 т., във връзка с „Модернизация на път I-1 Мездра – Ботевград от км 161+367 до км 174+800“. Движението е регулирано с пътни знаци. Водачите да се движат със съобразена скорост. Срок до 20.12.2024 г.;
Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т.
Обходен маршрут: по път І-3 Бяла – Плевен – Ботевград (от п.в. "КАТ" на км 88+973 към п.в. на км 95+099). Срок – целогодишно.;
Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.;
Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т.
Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно;
Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси.
Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно;
Ремонтни дейности: няма въведени ограничения.
Път II-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 90+000 се осъществява поетапно в една лента поради частични ремонтни дейности на асфалтовата настилка. Движението в района се регулира от сигналисти. Срок до 22.11.2024 г.;
Път III-3502: Движението по път III-3502 с. Беглеж – граница с област Ловеч от км 15+000 до км 23+900 се осъществява в една лента поради частични ремонтни дейности на асфалтовата  настилка. Движението  в района се регулира от сигналисти. Срок до 22.11.2024 г.
ОПУ-Пловдив:
Временно са въведени следните ограничения за движение на МПС:
Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.
Обходен маршрут: път III-866 Кричим – Девин. Срок – целогодишно.;
Път ІІІ-607: Движението по път III-607 Калофер – Априлци от км 6+795 до км 36+000 е ограничено. Срок – целогодишно.;
Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица.
Обходен маршрут: път Поповица – Садово – Кочево – Болярци. Срок – целогодишно.;
Път ІІІ-8604: Движението по път III-8604 Пловдив – Студенец – Косово в участъка от Бяла Черква до Косово от км 30+889 до км 41+499 е ограничено. Срок – целогодишно.;
Път III-8611: Движението по път III-8611 Белица – Загражден – Давидково от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок – целогодишно.;
Ремонтни дейности: няма въведени ограничения.
ОПУ Разград:
Временно са въведени следните ограничения за движение на МПС: няма въведени ограничения.
Ремонтни дейности: няма въведени ограничения.
 
ОПУ-Русе:
Временно са въведени следните ограничения за движение на МПС:
Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е ограничена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 31.03.2025 г.;
Ремонтни дейности: няма въведени ограничения.
ОПУ-Силистра:
Временно са въведени следните ограничения за движение на МПС: няма въведени ограничения.
Ремонтни дейности: 
Път III-216: Движението по път III-216 Ситово – Дулово в участъка от км 0+000 до км 30+400 се осъществява поетапно в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 01.06.2026 г.
ОПУ-Сливен:
Временно са въведени следните ограничения за движение на МПС:
Път II-53: Движението по път II-53 през проход „Вратник“ в участъка от с. Стара река до с. Бяла от км 78+000 до км 87+300 е ограничено за МПС над 3,5 т поради разрушено крило на водосток при км 85+470 и активизирани свлачища на км 80+700 и км 84+200. Участъкът е сигнализиран с пътни знаци. Останалата част от проход „Вратник“ е ограничена за МПС над 10 т. Срок до 30.11.2024 г.;
Път III-7006: Движението по път III-7006 Градец – Медвен в района на с. Медвен от км 9+645 до км 13+042 е ограничено за МПС над 12 т поради лошо експлоатационно състояние и намалена носимоспособност на мостово съоръжение на км 10+868. Участъкът е сигнализиран с пътни знаци. Срок до 25.12.2024 г.;
Път ІІІ-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно на територията на област Бургас. 
Обходен маршрут: Чубра – Петолъчката – Карнобат – Мъдрино – Лозарево и обратно. За пътуващите товарни автомобили към Сунгурларе обходният маршрут е по път III-705 Карнобат – Мъдрино – Сунгурларе и обратно. Срок до 30.12.2024 г.;
Ремонтни дейности: няма въведени ограничения.
ОПУ-Смолян:
Временно са въведени следните ограничения за движение на МПС:
Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.12.2024 г.;
Ремонтни дейности:
Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2024 г.;
Път ІІ-86: Движението по път ІІ-86 Средногорци – Рудозем и обходен път на гр. Рудозем, от км 132+920 до км 134+280 и от км 134+480 до км 135+530 се осъществява в едната лента, с изчакване. Движението се регулира от преносими светофарни уредби и сигналисти. Срок до 01.05.2025 г.;
Път ІІІ-863: Движението по път ІІІ-863 Соколовци – Баните – Стояново от км 0+000 до км 41+213 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.12.2024 г.;
Път ІІІ-863: Движението по път ІІІ-863 Соколовци – Момчиловци – Виево от км 1+240 до км 4+380 в участъци с дължина до 50 м се осъществява поетапно в една лента от платното за движение поради извършване на СМР на обект: "Реконструкция на вътрешната водоснабдителна мрежа на село Момчиловци". Движението се регулира посредством вертикална сигнализация в съответствие с одобрен проект за ВОБД. Срок до 20.11.2024 г.;
Път ІІІ-866: Движението по път ІІІ-866 Девин – Михалково при км 79+525 се извършва в една лента поради пропадане на част от платното за движение вследствие на компрометирана подпорна стена. Участъкът е сигнализиран с пътни знаци. Срок до 31.12.2024 г.;
Път ІІІ-866: Движението по път ІІІ-866 Смолян – Девин при км 27+330 се извършва двупосочно в дясната лента поради компрометирана подпорна стена. Участъкът е сигнализиран с пътни знаци. Срок до 31.12.2024 г.;
Път ІІІ-866: Движението по път ІІІ-866 Девин – Кричим при км 50+400 се извършва двупосочно в една лента. Участъкът е сигнализиран с пътни знаци. Срок до 31.12.2024 г.;
Път III-867: Движението по път III-867 Мадан – Златоград в гр. Мадан от км 4+550 до км 4+660 се осъществява в една лента поради изграждане на канализационно съоръжение. Участъкът е сигнализиран, в съответствие със съгласуван проект за временна организация и безопасност на движението. Срок до 20.11.2024 г.;
Път ІІІ-868: Движението по път ІІІ-868 Рудозем – Смолян, при км 6+600 се извършва в лявата лента, съобразно въведената временна организация на движение поради пропадане на банкета и част от дясната лента с дължи на около 15 м. Срок до 31.12.2024 г.;
ОПУ-София:
Временно са въведени следните ограничения за движение на МПС:
Път II-81: Движението по път ІІ-81 Монтана – София през проход „Петрохан“ е ограничено за МПС над 12 т, както и тегленето на ремаркета и полуремаркета, както и движението на МПС с дължина над 12 метра в посока София – Монтана. Срок до 30.03.2025 г.;
Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.03.2025 г.;
Път III-161:Движението по път III-161 Ботевград – Литаково – Рашково – Ребърково е ограничено за движение на МПС над 12 тона. Срок 30.12.2024 г.;
Път III-162: Движението по път III-162 Миланово – Горна Бела речка от км 0+000 до км 11+900 е ограничено за МПС над 12 тона поради намален габарит на пътното тяло и във връзка с безопасността на движението. Срок до 31.03.2025 г.;
Път ІІІ-164: Движението по път III-164 Своге – Бучин проход от км 0+000 до км 19+200 се ограничава за всички МПС над 12 тона поради укрепътен възелане на свлачище. Участъкът е сигнализиран с пътни знаци.
Обходен маршрут: През улица „Староселска“. Срок до 31.03.2025 г.;
Път ІІІ-811: Движението по път III-811 Сливница – Гълъбовци в гр. Сливница от км 9+280 до км 11+215 е ограничено поради изпълнение на обект: „Основен ремонт на път III-811 Сливница – Гълъбовци“ от км 9+280 до км 20+800“. 
Обходен маршрут: през общинската пътна мрежа на гр. Сливница. Срок до 04.12.2024 г.;
Път III-822: Движението по път III-822 Самоков – Ихтиман в участъка Самоков – Ново село от км 2+000 до км 12+630 е ограничено за МПС над 12 т поради текущ ремонт на пътя.
Обходен маршрут: по АМ „Тракия“ и път II-62 Самоков – Дупница. Срок 31.03.2025 г.;
Път III-822 : Движението по път III-822 Самоков – Ихтиман от км 2+000 до км 12+630 се осъществява с повишено внимание поради влошени експлоатационни характеристики на пътното платно. Срок 31.03.2025 г.;
Път ІІІ-3701: Движението по път III-3701 в участък от края на с. Ямна до границата с област Ловеч от км 16+600 до км 22+300 е ограничено за всички МПС поради свлачищни процеси.
Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.  Срок до 31.10.2025 г.;
Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. 
Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня Срок до 31.10.2025 г.;
Път ІІІ-8103: Движението по път ІІІ-8103 Църклевци – Раяновци от км 0+000 до км 21+280 е ограничено за товарни МПС с обща маса над 12 т. поради несъвместимост на пътната настилка с тежкотоварния трафик. Срок до 31.03.2025.;
Ремонтни дейности:
Път II-18 СОП: Въвежда се следната организация на движение по път II-18 /СОП/ в участъка от разклона с път I-8 за Калотина до разклона за Северна скоростна тангента от км 0+780 до км 6+309 в двете посоки поради ремонт на дилатационни фуги:
Етап I - дясно от км 0+810 до км 1+720, ляво от км 1+230 до км 2+100 за работен участък дясно от км 1+100 до км 1+700, ляво от км 1+230 до км 1+830 на републикански път II-18 /СОП – Западна дъга в участъка от км 0+780 до км 6+309/, чрез затваряне за движение на активните ленти едно и две. Движението се осъществява само по изпреварващата пътна лента и в двете посоки със скорост до 50 км/ч за периода до 03.12.2024 г. 
Етап II - дясно от км 0+810 до км 1+720, ляво от км 1+070 до км 2+100 за работен участък дясно от км 1+100 до км 1+700, ляво от км 1+230 до км 1+830 на републикански път II-18 /СОП – Западна дъга в участъка от км 0+780 до км 6+309/, чрез затваряне за движение на изпреварващата пътна лента в двете посоки. Движението се осъществява по активните ленти едно и две със скорост до 50 км/ч за периода от 04.12.2024 г. до 23.12.2024 г.;
Път II-16: Движението по път II-16 Лакатник – Своге от км 41+574 до км 41+900 се осъществява двупосочно в една лента поради укрепване на скален откос. Ограничена е лентата посока Своге, като движението се извършва двупосочно в лентата посока Лакатник и се регулира чрез светофарна уредба. Срок 31.03.2025 г.;
Път II-82: Движението по път II-82 Язовир Искър – Кокаляне от км 62+500 до км. 80+738 се осъществява поетапно в една лента поради частични ремонтни дейности на асфалтовата настилка. Регулира се с регулировчици и сигнализация. Срок до 08:00 ч. на 31.12.2025 г.;
Път III-8102: Движението по път III-8102 Дръмша – Свидня от км 0+000 до км 17+620 се осъществява в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок 30.06.2026 г.;
Път III-8132: Движението по път III-8132 Годеч – Бърля от км 2+750 до км 20 се осъществява поетапно в една лента поради извършване на превантивен ремонт. Поетапно и на участъци се затварят лява и дясна лента, като движението се извършва в съседната лента, чрез съответна сигнализация. Срок до 31.08.2026 г.
ОПУ-Стара Загора:
Временно са въведени следните ограничения за движение на МПС:
Път III-609: Движението по път Радунци – Кръстец от км 20+600 до км 23+500 е ограничено за МПС над 7 т поради влошено експлоатационно състояние. Срок до 31.12.2024 г.;
Път ІІІ-807: Движението по път III-807 с. Скобелево – с. Зетьово е ограничено за всички МПС поради аварирал мост над река Марица при км 7+600. 
Обходни маршрути: път ІІ-66 Поповица – Плодовитово – Първомай – Скобелево. Срок до 31.12.2024 г.;
Път III-5005: Движението по път III-5005 връх ,,Шипка” – връх „Бузлуджа” от км 0+000 до км 9+600 е ограничено за МПС над 3,5 т. Срок до 31.12.2024 г.;
Път III-5031: Движението по път III-5031 Опан – Гълъбово от км 0+000 до км 18+300 е ограничено за МПС над 10 т. Срок целогодишно;
Обходни маршрут: път І-5 Стара Загора – Димитровград и път ІІІ-554 Раднево – Гълъбово.
Път III-5504: Движението по път III-5504 Мъдрец – Обручище – разклон за Гълъбово и Любеново от км 0+000 до км 14+848 е ограничено за МПС над 12 т. с изключение на автобусите по редовните линии поради влошено състояние на пътен надлез при км 14+848. Участъкът е сигнализиран с пътни знаци.
Обходен маршрут: по път III-554 Любеново – Бели бряг – Раднево, път II-57 Раднево – Новоселец, път II-55 Новоселец – Радецки – Полски градец – Мъдрец, път III-5504 Мъдрец – Искрица – Медникарово вход за Обручище и обратно. Срок до 30.12.2024 г.;
Ремонтни дейности: 
Път II-56: Движението по път II-56 Павел Баня – Турия – Пловдив в участъка от км 19+300 до км 35+800 се осъществява с повишено внимание и стесняване на едната лента за движение поради строително ремонтни дейности по пътната настилка. Водачите на МПС да се движат със съобразена скорост съгласно създадената организация на движение. Трафикът е сигнализиран с временна сигнализация и пътни знаци. Срок до 29.11.2024 г.;
ОПУ-Търговище:
Временно са въведени следните ограничения за движение на МПС:
Път III-4009: Движението на МПС над 10 т по път III-4009 Лиляк – Долна Кабда в участъка от км 15+240 до км 25+000 е ограничено поради опасност от прекъсване на пътя и разрушаване на асфалтова настилка. Срок 31.01.2025 г;.
Път III-4082: Движението по път III-4082 Капище – Банковец е ограничено за МПС над 7 т поради опасност от увреждане конструкцията на водостоци. ;
Обходен маршрут: Дъбравица – Орач – Пчелно – Капище и обратно. Срок до 31.01.2025 г.;
Ремонтни дейности:
Път III-513: Движение с повишено внимание по път III-513 в района на гр. Попово поради частични ремонтни дейности на асфалтовата настилка. Движението се регулира с пътна сигнализация. Срок до 30.11.2024 г.;
ОПУ-Хасково:
Временно са въведени следните ограничения за движение на МПС:
Път III-597: Движението по път III-597 Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. 
Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2024 г.;
Път III-5009: Движението по път III-5009 Козлец – Бели пласт – Кърджали от км 0+000 до км 26+080 на територията на област Хасково и област Кърджали е въведена забрана за движение на моторни превозни средства предназначени за превоз на товари с технически допустима маса над 12 тона. Срок до 31.12.2024 г.;
• Път III-5509: Движението по път III-5509 „Свиленград – Маточина“ в участъка от с. Райкова могила до с. Сладун от км 11+477 до км 28+075 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Щит, Пашово и Михалич. За всички останали е въведен обходен маршрут както следва:
Обходен маршрут: По път III-5509 гр. Свиленград – с. Райкова могила, по път HKV 1144 с. Мустрак, по път III-5507 с. Студена, по път HKV 1145 с. Сладун, по път III-5509 с. Маточина и обратно.. Срок до 30.09.2025 г.;
Път III-5509: Движението по път III-5509 Свиленград – Маточина в участъка от с. Сладун до с. Маточина от км 28+075 до км 36+600 е ограничено за всички МПС поради извършване на ремонтни дейности в участъка. Поради липса на друг достъп се пропускат живущите в селата Варник и Маточина. Срок до 30.09.2025 г.;
Път III-8007: Движението по път III-8007 Хасково – Симеоновград в участъка от гр. Хасково - през Узунджово до разклона за с. Воден  от км 0+000 до км 8+041 е ограничено за всички МПС поради извършване на текущ ремонт. Участъка е сигнализиран с пътни знаци. 
Обходен маршрут: гр. Хасково – гр. Димитровград – с. Черногорово – с. Воден и обратно. Срок до 31.12.2024 г.;
Ремонтни дейности: няма въведени ограничения.
ОПУ-Шумен:
Временно са въведени следните ограничения за движение на МПС:
Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. 
Обходен маршрут: Шумен – Овчарово – Друмево. Участъкът е сигнализиран с пътни знаци. Срок до 30.11.2024 г.;
Ремонтни дейности:
Път ІІІ-7003: Движението по път ІІІ-7003 Пристое – Каолиново – Шумен от км 28+000 до км 30+950 се осъществява поетапно двупосочно в една лента поради ремонтни дейности на асфалтова настилка. Движението се регулира с пътни знаци. Срок до 01.06.2026 г.
ОПУ-Ямбол:
Временно са въведени следните ограничения за движение на МПС: няма въведени ограничения.
Ремонтни дейности: 
Път III-707: Движението по път III-707 Петолъчката – гр. Стралджа –Недялско от км 1+089 до км 26+600 се осъществява поетапно в една лента поради ремонтни дейности на асфалтовата настилка. Движението се регулира чрез светофарна уредба. Срок до 30.11.2024 г.;
Път III-7072: Движението по път III 7072 Иречеково –Чарган от км 10+624 до км 19+920 се осъществява двупосочно в една лента поради частични ремонтни дейности на пътната настилка и обхвата на пътя. Участъкът е сигнализиран с пътни знаци. Срок до 30.11.2024 г.;
 
/ХЯ/

Title Специалната гореща линия между Москва и Вашингтон в момента не се използва, каза говорителят на Кремъл:
Специалната гореща линия за потушаване на кризи между Москва и Вашингтон в момента не се използва, заяви днес говорителят на Кремъл Дмитрий Песков, цитиран от Ройтерс, в контекста на нарасналото напрежение по въпроса с ядреното оръжие.
Тази телефонна линия е въведена през 1963 година за изглаждане на недоразуменията, породени от Кубинската ракетна криза, разразила се година по-рано, с директна връзка между лидерите на САЩ и тогавашния Съветски съюз, посочва световната агенция.
"Имаме специална защитена линия за комуникация между президентите на двете държави - Русия и САЩ. Дори може да се осъществи и видеоконферентна връзка", казва Песков пред руската агенция РИА в изявление, разпространено днес. На въпрос на агенцията дали тази гореща линия се използва в момента говорителят на Кремъл отговаря с "не".
Западът продължава да използва Украйна като инструмент за нанасяне на поражение на Русия, заяви още за РИА Песков.
"Западните политици продължават своята линия, насочена към нанасяне на стратегическо поражение на нашата страна", казва той по повод написаното в медии, че Вашингтон е дал разрешение на Киев да използва произведени в САЩ тактически балистични ракети с голям обсег АТАКМС за удари дълбоко във вътрешността на Русия.
"И, разбира се, те използват Украйна като инструмент в ръцете си, за да постигнат своите цели", добавя Песков.
/БЗ/

Title Протестно шествие с около 200 таксиметрови коли се очаква да затрудни движението по магистрала „Тракия“ край Ямбол и в града:
Протестно шествие с около 200 таксиметрови коли се очаква да премине по автомагистрала „Тракия“ край Ямбол и по централните улици в града днес. Това съобщи за БТА Ивелин Върбанов, регионален координатор на Националния таксиметров синдикат.
Колоната ще потегли в 10:00 часа от паркинга на магазин „Технополис“. Ще премине по централните улици и булеварди и ще се отправи към магистралата. Движението няма да бъде блокирано, но се очаква временно да бъде затруднено, обявиха организаторите на протеста.
Автошествието е част от националния протест срещу поскъпването на задължителната застраховка „Гражданска отговорност“ за таксиметровите автомобили. Според представители на бранша увеличението е драстично и напълно необосновано, а застрахователните компании са направили картел. 
„Досега сме плащали от 270 до 300 лева, а сега минималната сума на застраховката става 850 – 900 до 4200 лв. Това ще се отрази и на нас, и на крайния потребител. Ще се наложи да вдигнем тарифите, което ние не желаем. Готови сме да продължим да протестираме, докато не бъдем чути“, коментира Върбанов.
/ТТ/

Title Премиерното представление в Северна Македония на "Без кръв", съвместна продукция на театрите в Пловдив и Велес, ще се играе днес в Скопие:
Премиерното представление в Република Северна Македония на "Без кръв" по едноименния роман на Алесандро Барико, съвместна продукция на Драматичен театър-Пловдив и театър „Йордан Хаджиконстантинов-Джинот” във Велес, ще се играе тази вечер в Албанския театър в Скопие в рамките на 49-то издание на театралния фестивал „Млад, отворен театър” (MOT).
Постановката е част от двегодишния международен проект „Манифест“ на двата театъра и се осъществява с подкрепата на министерствата за култура на двете държави, Българския културно-информационен център в Скопие, както и Фондация Пловдив 2019 .
Маргита Гошева, Васил Зафирчев, Константин Еленков, Патриция Пъндева, Исидор Йованоски, Филип Христовски, Красимир Василев, Георги Вачев, Кети Борисовска, Симеон Алексиев, Елена Кабасакалова, Катрин Гачева, Златко Шарков, Филип Василевски, Елена Димитрова са актьорите от двете държави, които участват в представлението „Без кръв”, режисирано от Диана Добрева, а текстът е авторска адаптация на драматурга Александър Секулов. 
/ВН/

Title Политиката на сближаване в ЕС ще бъде обсъдена на местна конференция по проекта на БТА "Европа на Балканите: Заедно чрез знание" в Силистра:
Българската телеграфна агенция (БТА) организира местна конференция в Силистра по проект "Европа на Балканите: Заедно чрез знание", който агенцията изпълнява с подкрепата на Европейската комисия (ЕК). Събитието ще започне в 10:30 ч. в Националния пресклуб на БТА в крайдунавския град.
Участие във форума ще вземат кметът на Община Силистра Александър Сабанов, областният управител Илиян Великов, както и представители на Филиала на Русенския университет в Силистра, на професионални гимназии, на НПО сектора и бизнеса.
Ще бъдат дискутирани новостите в политиката на сближаване в Европейския съюз за периода 2021 г. – 2027 г. и постигнатите резултати през периода 2014 г. – 2020 г. Специален акцент в дискусията ще бъде поставен върху уменията като двигател за развитието на регионите и какво са допринесли България и балканските държави за развитието на Европа.
Със своята инициатива БТА си поставя за цел да предоставя информация на широката общественост и да насърчава открит диалог относно политиката на сближаване, резултатите на местно ниво и изпълнението на политическите приоритети на Европейския съюз. В периода от ноември 2024 г. до септември 2025 г. БТА ще организира дискусии в пресклубовете си в градовете: Благоевград, Бургас, Варна, Велико Търново, Видин, Враца, Габрово, Добрич, Казанлък, Кърджали, Кюстендил, Ловеч, Монтана, Пазарджик, Перник, Петрич, Плевен, Разград, Русе, Самоков, Свищов, Силистра, Сливен, Смолян, София, Стара Загора, Троян, Търговище, Хасково, Шумен и Ямбол, както и трансгранични конференции в Белград, Босилеград, Букурещ, Одрин, Скопие и Солун. Проектът е продължение на два проекта, изпълнявани от БТА през 2023 и 2024 г., и надгражда дейностите и постигнатите резултати.
/ЛРМ/

Title На 20 ноември 1947 г. бъдещата кралица на Великобритания Елизабет се венчава за Филип Маунтбатън:
Престолонаследницата на Великобритания – принцеса Елизабет, се венчава за Филип Маунтбатън, принц на Гърция, на 20 ноември 1947 г., сочи отдел „Справочна“ на БТА. Венчавка е в Уестминстърското абатство в Лондон. 
В средата на 1947 г. е обявен годежът ѝ с нейния далечен братовчед лейтенант Филип Маунтбатън от Кралския флот, е отбелязано в енциклопедия „Британика“.
Филип е син на принц Андрей (1882–1944) и внук на гръцкия крал Георгиос I по бащина линия. Майка му е принцеса Алис (1885–1969), най-голямата дъщеря на Луис Александър Маунтбатън, първи маркиз на Милфорд Хейвън, и принцеса Виктория от Хесен и Рейн, внучка на кралица Виктория. 
Отгледан предимно във Великобритания, Филип получава образование в училището Гордънстаун, близо до Елгин Шотландия, и в Кралския военноморски колеж в Дартмут, Девън, Англия. От януари 1940 г. до края на Втората световна война той служи с Кралския флот в битки в Средиземно море и Тихия океан, според енциклопедия „Британика“.
Преди обявяването на годежа, на 28 февруари 1947 г., Филип става британски поданик, като се отказва от правото си на гръцкия и датския трон и приема фамилното име на майка си – Маунтбатън. 
В навечерието на сватбената церемония на Елизабет и Филип, нейният баща, кралят, обявява младоженеца за херцог на Единбург, граф на Мерионет и барон Гринуич. 
БТА информира за годежа и сватбата на престолонаследницата на британската корона в „Български бюлетин“: 
Лондон, 9 юли 1947 г. /Франс прес/ Може да се смята вече за предстоящо всеки момент официалното съобщение на годежа на британската престолонаследница принцеса Елизабет с поручик Филип Маунтбатън.
***
Лондон, 9 юли 1947 г. /Ройтер/ Тази вечер бе официално оповестен годежът на княгиня Елизабет, наследница на британския престол, с поручик Филип Маунтбатън.
***
Лондон, 15 ноември 1947 г. /Ройтер/ Румънският крал Михай, придружен от кралицата майка Елена, пристигна днес със самолет в Лондон, за да присъства на венчавката на английската престолонаследница Елизабет.
***
Лондон, 16 ноември 1947 г. /Ройтер/ Румънският крал Кихай, майка му, кралица Елена и леля му, херцогиня д'Аоста вечеряха снощи с крал Джордж и кралица Елизабет в Бъкингамския дворец.
***
Лондон, 16 ноември 1947 г. /Ройтер/ Със специален самолет пристигна на лондонското летище белгийският принц-регент Шарл за венчавката на английската престолонаследница принцеса Елизабет. Той бе посрещнат от Глостърския херцог и от белгийския посланик в Лондон.
***
В бюлетина може да се прочете и за настроението в Лондон и евентуалните затруднения около височайшата сватба, а и за подаръците, получени от младоженците:
Лондон 18 ноември 1947 г. /Ройтер/ Представители на лондонските хотели и ресторанти снощи поискаха от съюза на общите и на общинските работници да обявят стачка в сряда в знак на солидарност със стачкуващите работници от хотелите, ресторантите и клубовете в западната част на Лондон.
Както е известно лондонските хотели от групата „Савой“ обявиха стачка преди 12 дни, в момент, когато тези хотели са препълнени от гости, дошли по случай кралската сватба. Стачката бе обявена поради уволняването на един келнер.
***
Лондон, 19 ноември 1947 г. /Франс прес/ Мюсюлманското общество във Великобритания е изпратило сватбен подарък на принцеса Елизабет – един богато подвързан Коран със златни украшения, отпечатан в Лахор на английски и на арабски, чиито корици от синя кожа и вензелите на принцеса Елизабет, гравирани от злато, трябваше да бъдат довършени в Лондон, предвид на смутовете, на които Лахор бе театър.
***
Лондон, 19 ноември 1947 г. /Франс прес/ Стойността на получените досега подаръци по случай венчавката на принцеса Елизабет възлиза на около 200 000 лири стерлинги. При това пристигат ежедневно нови подаръци, а други са на път за Лондон.
Две хиляди и петстотин поканени посетиха вчера подир обед изложбата на подаръците в двореца Сен Джеймс, по време на един голям прием, даден от кралското семейство, на който присъстваха и принцеса Елизабет с нейния годеник.
***
Лондон, 20 ноември 1947 г. /Ройтер/ Тази сутрин в 11 ч. 44 м. по Гринуич бе извършено бракосъчетанието между принцеса Елизабет и Филип Маунбатън от Кентърбърийския архиепископ.
След сватбата, принцеса Елизабет и съпругът ѝ Филип се настаняват в Кларънс Хаус в Лондон. Първото дете на двойката, Чарлз Филип Артър Джордж, е родено на 14 ноември 1948 г. в Бъкингамския дворец. Те имат още три деца – Ан Елизабет Алис Луиз (родена 1950 г.), Андрю Албърт Кристиан Едуард (роден 1960 г.) и Едуард Антъни Ричард Луис (роден 1964 г.), отбелязва „Британика“.
Филип продължава активната си служба в Кралския флот до възкачването на Елизабет на трона на 6 февруари 1952 г., когато той става принц-консорт и започва да споделя официалния и обществен живот на кралицата на Великобритания. Неговото присъствие на коронацията на 2 юни 1953 г. бележи рядко събитие в английската история: присъствието на съпруга на царуваща кралица на коронация не се е случвало, откакто принц Джордж от Дания присъства на коронацията на кралица Ан през 1702 г., посочва още „Британика“.
/ДС/

Title Честваме предпразненството на Въведение Богородично, паметта на свети Григорий Декаполит и на Дасий Доростолски:
Днес започва предварителното честване на утрешния празник Въведение на света Богородица в храма, като в богослуженията за деня се включват молитви и песни, които ни подготвят за този голям Богородичен празник.
Свети Григорий живял през IХ век. Бил родом от Иринопол, един от градовете на област Десетоградие в Палестина или на гръцки Декаполис, затова е останал с прозвището Декаполит. В стремежа си към нравствено съвършенство станал монах и се подвизавал в молитва, като пазел чистота на ума и на плътта си.
Бил въздържан във всичко, като обичал да казва, че ако спортистите се подлагат на толкова лишения, колко повече духовните хора трябва да се владеят във всяко отношение, за да получат не лавров, а вечен венец от Бога. От ревност за чистотата на вярата Григорий се включил и в ожесточените борби срещу императорите иконоборци. Предприел много пътувания и накрая се установил в Солун, където се отдал на писмени трудове. Починал от тежка болест в Цариград през 816 г.
Свети Дасий живял в края на III век по времето на император Максимиан и бил войник в римска част в крайдунавския град Дуросторум или Доростол (днес Силистра). Жителите на града се готвили за празника на езическия бог Сатурн и, според обичая, месец преди празника те избирали красив младеж, обличали го в богати дрехи и му оказвали царски почести, а в деня на празника го принасяли в жертва на божеството. В 302 г. изборът паднал на Дасий. Като узнал това, той казал: "Ако ми е съдено да умра, по-добре да умра за Христос като християнин". Той открито изповядал пред военните и гражданските власти своята вяра в Христос, дори ги изобличил за техните заблуждения. Затова бил осъден на смърт и след жестоки мъчения го обезглавили на 20 ноември.
/РБ/

Title В София ще се проведат две паралелни конференции по случай Световния ден на Географските информационни системи:
Две паралелни конференции ще се проведат днес в София по случай Световния ден на Географските информационни системи (ГИС).
Единият от форумите се организира от "Есри България" в сътрудничество с над 50 бизнес, академични, неправителствени и медийни организации, като ще се проведе в "Гранд хотел Милениум София". Конференцията под надслов "Обединени в ГИС решенията създаваме по-добро бъдеще" се очаква да започне в 09:00 часа. Сред официалните гости в програмата присъстват Ян Копел, мениджър Бизнес развитие в "Есри Европа" и Михаела Соростинян, заместник-директор Геопространствена секция на НАТО.
Организатор на втория форум, чието мото е "Обединени ГИС за по-добро утре", са от ГИС Алианс и се очаква той да събере представители на държавната администрация, академичните среди и бизнеса. 
Специален гост за откриването е предвидено да бъде служебният заместник-министър на електронното управление Александър Йоловски. Приветствие се очаква да отправи и проф. д-р инж. арх. Здравко Русев от European Academy of Architecture. Официалното откриване на конференцията е заложено за 09:00 часа в "Хаят Риджънси София" (Hyatt Regency Sofia). 
/ВЙ/

Title Общинските съветници в Перник ще разгледат и гласуват докладна записка за корекция в поименния списък на капиталовите разходи:
Извънредно заседание на Общинския съвет в Перник ще се проведе днес. Една точка е включена в дневния му ред. Това става известно от официалната страница на местния законодателен орган.
Заседанието ще започне в 10:00 часа. 
По време на него съветниците ще разгледат и гласуват докладна записка. Тя е от името на кмета Станислав Владимиров и касае корекция в поименния списък на капиталовите разходи за тази година. Направените предложения няма да се отразят на общата им финансова рамка в размер на 41 887 099 лв., е пояснено още в документа.
/ТТ/

Title Събитията днес - Дневен календар:
На 20 ноември в историята

20 ноември 2024 г., сряда, 47-а седмица от началото на годината

Българската православна църква отбелязва деня на преп. Григорий Декаполит. Св. Прокъл, архиепископ Константинополски. Св. мчк Дасий Доростолски. (Предпразненство на Въведение Богородично).

В България се отбелязва:
Денят на хранително-вкусовата промишленост. Отбелязва се от Съюза по хранителна промишленост през ноември или декември, като датата се определя всяка година.
По света се отбелязва:

Световният ден за борба с хроничната обструктивна белодробна болест (ХОББ).
Отбелязва се от 2002 г. през третата сряда на ноември по инициатива на организацията Световна инициатива за борба с хроничната обструктивна белодробна болест и под егидата на Световната здравна организация (СЗО), с цел да се повиши информираността на международната общност за болестта и начините за нейното предотвратяване. Болестта се характеризира с частично или напълно необратимо ограничение на въздушния поток в белите дробове и една от водещите причини за смъртност в света. Най-честите причини за развитие на хроничната обструктивна белодробна болест са тютюнопушенето и интензивното и продължително излагане на прахови замърсители. Темата на деня през 2024 г. е: "Опознайте белодробната си функция", като целта е да се подчертае значението на измерването на белодробната функция, известно още като спирометрия.

Световният ден на детето. Отбелязва се от 1956 г. с резолюция 836(IX) на Общото събрание на ООН от 14 декември 1954 г. Годишнина от приемането на Декларацията за правата на детето (1959) от 14-ата сесия на Общото събрание на ООН и на Международната конвенция за правата на детето (1989) от 44-ата сесия на Общото събрание на ООН.

Денят на географските информационни системи (ГИС). Отбелязва се от 1999 г. през третата сряда на ноември  по време на Седмицата на информираността по география по инициатива на президента на американския Институт за изследване на системите на околната среда (Esri) Джак Дейнджърмонд. Целта на деня е да се повиши информираността на международната общност за ползите от географските информационни системи, както и да се насърчи тяхното използване в училищата, университетите и държавните организации, като фокусът на вниманието е върху обучението на подрастващото поколение. Мотото на деня през 2024 г. е: "Картографиране на умовете, оформяне на света: 25 години превъзходство на Географските информационни системи".

Денят на индустриализацията на Африка. Отбелязва се от 1990 г. с резолюция A/RES/44/237 на Общото събрание на ООН от 22 декември 1989 г., в рамките на Второто десетилетие за промишлено развитие на Африка (1991-2000), за да се мобилизират усилията на международната общност за насърчаване на приобщаваща и устойчива индустриализация на континента.

На този ден в България:

1900 - В София започва да работи болницата "Червен кръст", поставила основите на Института за спешна медицинска помощ "Н. И. Пирогов" през 1951 г. (дн. Университетска многопрофилна болница за активно лечение и спешна медицина "Н. И. Пирогов").
На 28 май 1900 г. Българското дружество Червен кръст (БДЧК) учредява "Свето-Троицко общество сестри милосърдни", към което се открива първото в страната Училище за милосърдни сестри. Заедно с това Главното събрание на БДЧК взема решение да се открие и малка болница (лечебница) за практическото обучение на ученичките. Болницата е в сграда, построена още през 1893 г. за склад на дружеството "Червен кръст". Първият управител е д-р Петър Ораховац (1900-1901), който същевременно е и лекуващ лекар. През следващите години той е заместен от д-р Димитър Моллов (1902-1908). Работата в училището, както и в болницата, е уредена със специален правилник, изработен от директора на Обществото и утвърден от Управителния съвет на дружеството и от Върховния медицински съвет. На 25 април 1906 г. Годишното общо събрание на БДЧК взема решение да се построи нова сграда на болницата. Централното здание започва да се строи през 1907 г. и е завършено на 15 септември 1909 г.  Официалното освещаване на болницата става на 6 юни 1910 г. През 1945 г. болницата "Червен кръст" е реорганизирана в главна база на бързата помощ в България. В края на 1949 г. и началото на 1950 г. болницата е предадена на Софийския градски народен съвет. В края на 1950 г. тя е превърната в Спешна градска болница, като запазва името си - "Червен кръст". През 1951 г. става  Институт за бърза медицинска помощ и получава името на руски учен хирург Николай Иванович Пирогов. С Решение 644 на Министерски съвет от 17 септември 2001 г. болницата е със статут на университетска болница.

1921 - Цар Борис III открива жп линията Тулово-Казанлък с дължина около 15 км. Чрез нея Казанлък се свързва с линията Горна Оряховица - Тулово - Стара Загора.

1927 - Открита е железопътната линия от гр. Левски до Ловеч. Първият влак, минал по линията, е управляван  лично от цар Борис Трети. На 31 октомври 1948 г. е открито и продължение на пътя - железопътната линия Ловеч-Троян.

1949 - В Шумен е открита къщата музей "Лайош Кошут". През 1849 г., след трагичния завършек на Унгарската национална революция, в Шумен пристига голяма група емигранти - унгарци и поляци, начело с политическия водач Лайош Кошут. Настанени са в пехотинските казарми, а техният водач в дома на шуменския чорбаджия хаджи Димитраки Хаджипанев. През 1949 г. този дом е превърнат в музей.

1975 - България установява дипломатически отношения с Ангола.

1992 - 36-ото Народното събрание отхвърля предложения от Филип Димитров състав на правителството. На 21 октомври 1992 г. в Народното събрание е внесено искане на Министерския съвет за гласуване на вот на доверие на министър-председателя Филип Димитров. При гласуването на 28 октомври с. г. кабинетът не получава вот на доверие. От името на правителството министър-председателят Филип Димитров подава оставка. На 12 ноември 1992 г. президентът Желю Желев възлага мандат на Филип Димитров да състави ново правителство, което не е одобрено при гласуването в Народното събрание.

1993 - Създава се Асоциация на българските книгоиздатели. От юни 2004 г. се преименува в Асоциация "Българска книга".

1996 - Висшият съдебен съвет  конституира Върховния касационен съд (ВКС) и Върховния административен съд (ВАС). Съгласно чл. 119 от Конституцията на Република България, приета от VII  Велико народно събрание на 12 юли 1991 г., правораздаването в България се осъществява от ВКС, ВАС, апелативни, окръжни, военни и районни съдилища. Новите върховни съдилища са конституирани на 20 ноември 1996 г. в съгласие с решение на Конституционния съд от 19 октомври 1996 г., според което формирането им може да започне преди приемането на съответните устройствени закони.

2000 - БНБ пуска юбилейна монета  по случай третото хилядолетие. Трите нули на числото 2000 в средата на монетата са дупки. Монетата е сребърна , номиналът й е 10 лв.

2002 - В Страсбург, Франция, Европейският парламент одобрява 1 януари 2007 г. като дата за присъединяването на България и Румъния към Европейския съюз. Румъния подписва Споразумение за асоцииране към Европейската общност на 1 февруари 1993 г., а България на 8 март 1993 г. На 10 декември 1999 г. в Хелзинки, Финландия, на среща на Европейския съвет, Румъния и България получават официални покана за водене на преговори за присъединяване към Европейския съюз, които започват на 15 февруари 2000 г. в Брюксел, Белгия. От 1 януари 2007 г. двете страни са пълноправни членове на Европейския съюз.

2017 - Ден на траур в община Перник в памет на жертвите от тежката катастрофа край с. Микре. На 17 ноември 2017 г. на главен път София - Варна, в района на с. Микре, близо до гр. Ловеч, при катастрофа между пътнически микробус и товарен автомобил загиват 9 души и 19 са ранени. В микробуса са пътували хора със зрителни увреждания от община Перник, които са се връщали в София от екскурзия в Дряново.

2017 - Българският тенисист Григор Димитров се изкачва до рекордното за него трето място в световната ранглиста на Асоциацията на професионалните тенисисти (ATP).

2019 - В София в "София хотел Балкан" се открива 54-ата Генерална асамблея на Парламентарната асамблея на Черноморското икономическо сътрудничество (ПАЧИС) от председателят на Народното събрание и председател на ПАЧИС Цвета Караянчева.
Основна тема на двудневния форум, на който присъстват делегации от парламентите на 12-те държави-членки на организацията, е "Европейските измерения на Черноморското икономическо сътрудничество - актуално състояние и перспективи на сътрудничеството ЕС-ЧИС".

2020 - Народното събрание приема промени в Наказателно-процесуалния кодекс, които предвиждат Прокурорската колегия на Висшия съдебен съвет да извършва подбор на кандидатите за европейски делегирани прокурори и чрез министъра на правосъдието да уведомява европейския главен прокурор за излъчените кандидатури. Според приетите разпоредби статутът на европейските прокурори и на европейските делегирани прокурори се приравнява на статута на националните прокурори.

2021 -  В Габрово в двора на едно от най-старите градски училища в квартал "Шести участък" е открит Градски парк "Мини Габрово", в който с макети в умален мащаб е показано как е изглеждал градът през 18-и и началото на 19-и век. Инициативата е на Народно читалище "Будителите 2017". Техен автор е художникът реставратор Климент Генчев. В парка е включен и макет с двуметров изглед на квартал "Шести участък" с къщите и улиците отпреди 200 години.

2022 - В Силистра тържествено са посрещнати частици от мощите на Светите братя Кирил и Методий. Те са дарени на Доростолската епархия от архимандрит Тихон от Украинската православна църква.

На този ден по света:

1811 - В Есен, Германия, Фридрих Круп открива завод за производство на стомана и продукти от нея. От 17 март 1999 г. е стоманодобивен концерн "Тисен-Круп", създаден чрез сливането на компаниите "Круп" и "Тисен".

1910 - Начало на Мексиканската революция, която започва с въоръжено въстание срещу диктатурата на президента Порфирио Диас, който управлява страната от 23 ноември 1876 г. Революцията официално завършва през януари 1917 г. с приемането на нова конституция на Мексико, която създава юридическа основа за провеждането на аграрни реформи в страната и национализация на имуществото на чуждите компании. В продължение на седем години в страната се водят непрестанни въоръжени конфликти, в които загиват около 900 000 души.

1917 - Първо танково сражение във военната история в хода на настъплението на британската армия срещу две немски дивизии в района на Камбре, Франция (20 ноември-6 декември 1917) по време на Първата световна война (1914-1918). Бойното кръщение на първия танк "Литъл Уилис", използван от британската армия, е на 15 септември 1916 г. в битката при Фльор, Франция, по време на операцията при река Сома в Северна Франция - най-голямата операция на Западния фронт.

1919 - В Берлин, Германия, се открива учредителният конгрес на Комунистическия интернационал на младежта /КИМ/ - младежка организация, съществувала до 1943 г. като секция на Коминтерна. Конгресът се закрива на 26 ноември 1919 г.

1922 - В Лозана, Швейцария, се открива Лозанската международна конференция, която завършва на 24 юли 1923 г. Основна задача на конференцията е подготовката на мирен договор с Турция и определянето на режима на Черноморските проливи - Босфора и Дарданелите. В нея участват делегации на Великобритания, Франция, Италия, Япония, Гърция, Румъния, Югославия и Турция. САЩ изпращат само наблюдател. На конференцията са поканени още СССР и България, но само при дебатиране на въпроси, отнасящи се до бъдещето на Проливите. След прекъсване на 4 февруари 1923 г., заседанията на конференцията са подновени на 9 април 1923 г. На заключителното заседание на конференцията на 24 юли 1923 г. е подписан Лозанският мирен договор (1923) между Турция и страните от Антантата, с който е призната независимостта на страната. На същата дата Франция, Великобритания, Италия, Япония, Гърция, Румъния, България, Югославия и Турция подписват Конвенция за режима на Черноморските проливи. 

1945 - В Нюрнберг, Германия, започва процес в Международния военен трибунал срещу 24 нацистки военнопрестъпници, обвинени в престъпления срещу мира, във военни престъпления и в престъпления срещу човечеството, извършени по време на Втората световна война (1939-1945). Процесът завършва на 1 октомври 1946 г. Проведени са 403 открити съдебни заседания, разпитани са близо 200 свидетели и са разгледани десетки хиляди свидетелски показания и повече от 3000 документи. Присъдите са произнесени в периода от 30 септември до 1 октомври 1946 г., като трибуналът признава подсъдимите за виновни по шест основни обвинения - използване на Нацистката партия за агресия срещу суверенни държави, агресивни действия срещу Австрия и Чехословакия, нападение срещу Полша, агресивна война срещу целия свят (1939-1941), нападение срещу СССР в нарушение на Договора за ненападение между Германия и СССР от 23 август 1939 г., съвместно с Италия и Япония, както и агресивна война срещу САЩ (ноември 1936-декември 1941). Дванайсет от обвиняемите са осъдени на смърт чрез обесване (присъдата е изпълнена на 16 октомври 1946 г.), трима - на доживотен затвор, двама - на 20 години затвор, един - на 15 години, един - на 10 години,  трима са оправдани. Един от подсъдимите Роберт Лай се самоубива малко преди началото на процеса, а делото срещу Густав Круп фон Бонлен, който е болен от паралич, е преустановено.

1946 - В Париж, Франция, е създаден Международният съвет на музеите (ИКОМ) по инициатива на  Чонси Хамлин, председател на Настоятелството на Музея на науката в Бъфало, САЩ, на учредително събрание от 16 до 20 ноември 1946 г. с участието на представители на 14 страни (Австралия, Белгия, Бразилия, Канада, Чехословакия, Дания, Франция, Нидерландия, Нова Зеландия, Норвегия, Швеция, Швейцария, Великобритания, САЩ) и на представители на международни организации, вкл. ООН,  Организацията на ООН за образование, наука и култура (ЮНЕСКО).

1947 - Венчавка в Лондон, Великобритания, на престолонаследницата принцеса Елизабет и лорд Филип Маунтбатън, принц на Гърция. На 6 февруари 1952 г., след смъртта на баща й - крал Джордж Шести, принцесата се възкачва на престола като кралица Елизабет Втора. Официално е коронясана на 2 юни 1953 г. в Уестминстърското абатство от архиепископа на Кентърбъри Джефри Фишър.

1959 - С резолюция 1386 (XIV) Общото събрание на ООН приема Декларацията за правата на детето.

1959 - В Стокхолм, Швеция, е подписано споразумение за създаване на Европейска асоциация за свободна търговия (ЕФТА) от 7 държави - Австрия, Дания, Норвегия, Португалия, Швеция, Швейцария и Великобритания, с цел да се създадат тесни икономически връзки между страните в Европа. Споразумението влиза в сила на 1 юли 1960 г. Финландия се присъединява към организацията през 1961 г. като асоцииран член, а от 1986 г. като пълноправен член, Исландия - през 1970 г., Лихтенщайн - през 1991 г. След присъединяването към Европейския съюз на Дания и Великобритания от 1 януари 1973 г., на Португалия - от 1 януари 1986 г. и на Финландия, Австрия и Швеция от 1 януари 1995 г. в ЕФТА остават да членуват Исландия, Лихтенщайн, Норвегия и Швейцария.

1963 - С резолюция 1904 (ХVIII) Общото събрание на ООН приема Декларация на ООН за премахване на всички форми на расова дискриминация.

1989 - В Ню Йорк, САЩ, по време на 44-ата сесия на Общото събрание на ООН е приета Конвенция за правата на детето, в сила от 2 септември 1990 г. България подписва документа през май 1990, ратифицирана от VII Велико Народно събрание на 11 април 1991 г., в сила от 3 юли 1991 г.

1992 - Започва да функционира Чешката осведомителна агенция (ЧТА), която е създадена със закон, приет от парламента на Чехия на 21 октомври 1992 г. и в сила от 15 ноември 1992 г. Наследница е на Чехословашката телеграфна агенция, основана на 18 октомври 1918 г.

1998 - От космодрума Байконур, Казахстан, е изстреляна тристепенната руска ракета-носител "Протон", която носи първия автоматичен товарен модул на Международната космическа станция (МКС) - 24-тонния навигационен и комуникационен модул "Заря", който навлиза в орбита около Земята. В проекта за МКС на обща стойност 60 млрд. долара, участват 16 държави, сред които Русия, САЩ, Европа, Япония и Канада.
1999 - От космодрума "Цзю Цуан" в северозападната провинция Гансу, Китай, с ракета-носител "Чанчжън-2Ф" е изстрелян първият безпилотен космически кораб "Шънчжоу". Спускаемият апарат на кораба се приземява в автономния район Вътрешна Монголия. Китай осъществява първия експериментален полет на свой космически кораб.

2006 - Европейският съюз одобрява санкции срещу Корейската народнодемократична република (КНДР), прилагайки резолюция 1718 на Съвета за сигурност на ООН, приета след извършения от КНДР ядрен опит на 9 октомври 2006 г. Санкциите обхващат забрана на износа на оръжие за КНДР, както и на всякакви материали "които могат да бъдат използвани в програми за създаване на ядрено оръжие, балистични ракети и други оръжия за масово поразяване".

2008 - От тази дата онлайн мултимедийната библиотека "Еуропеана" е достъпна за потребители на адрес www.europeana.eu. Библиотеката се захранва от музеите, библиотеките, културните и образователните институции на ЕС. Порталът се управлява от базираната в Хага, Нидерландия, фондация "Европейска цифрова библиотека".

2009 - В САЩ компанията за производство на тютюневи изделия "Филип Морис" е осъдена да плати 300 млн. долара на бивша пушачка, след като съд във Флорида уважава иска на 61-годишната Синди Ногъл, която страда от заболяване на дихателните пътища. "Филип Морис", собственост на "Алтриа груп", ще трябва да плати 56,6 млн. долара за медицински разходи и 244 млн. долара за професионална грешка.

2013 - Във Великобритания Синодът на Англиканската църква одобрява ръкополагането на жени за епископи. Проектът на решението е подкрепен с 378 гласа, а против гласуват само 8 души. Въздържалите се са 25.

2015 - Президентът на Румъния Клаус Йоханис обнародва закона за гласуване чрез кореспонденция. Законът е одобрен на 28 октомври 2015 г. от Камарата на депутатите, след като преди това е гласуван от Сената, и предвижда въвеждането на гласуване чрез кореспонденция за румънците от диаспората на парламентарните избори.

2017 - Върховният федерален съд на Ирак решава, че произведеният референдум за кюрдската независимост е противоконституционен и резултатите от него са недействителни. На референдума на 25 септември 2017 г. кюрдите гласуват с голямо мнозинство за отделяне от Ирак. Върховният съд е натоварен с уреждането на споровете между централното иракско правителство и регионите, включително Кюрдистан. Решението му не подлежи на обжалване. Преди това на 6 ноември 2017 г. съдът приема решение, че нито един регион или провинция нямат право да се отделят от страната.

2019 - Министър-председателят на Япония Шиндзо Абе поставя рекорд, като става най-дълго управлявалия политически лидер в историята на Япония. Той отбелязва 2887-ия си ден като министър-председател на страната.

2020 - Националното събрание на Франция (долната камара на парламента) приема спорен член на закона за глобалната сигурност. Разпоредбата предвижда една година затвор и 45 000 евро глоба за разпространение на кадри на лицето или на друг елемент за идентификация на силите на реда по време на операции, когато това "накърнява техния физически или психически интегритет". В подкрепа на спорния член гласуват 146 души, а против 24.

2021 - В Лос Анджелис, САЩ, се провежда церемония за откриването на звезда на холивудската Алея на славата на мексиканската актриса Салма Хайек. Звездата на Салма Хайек е 2709-ата по ред.

2022 - На остров Ява в Индонезия е регистрирано земетресение с магнитуд 5,6 по скалата на Рихтер  с епицентър близо до град Чианджур, провинция Западна Ява,  на дълбочина от 10 км.  Загиват над 330 души, ранените са над 1000. Близо 58 000 души са евакуирани. Над 2300 сгради са разрушени или частично повредени.

Родени на този ден българи:

Орлин Василев (ист. име Христо Петков Василев), писател и драматург (1904-1977).
Редактор на в. "Свят" (5 октомври 1933-14 март 1934) и на продължението му - в. "Простор" (1934-1935). Сътрудничи на в. "Ведрина", в. "Дума", в. "Глобус", в. "Мисъл", в. "Наковалня", в. "Литературен преглед", в. "Кормило", сп. "Изкуство и критика" и др. Директор на Народната библиотека "Кирил и Методий" (1963-1964). Депутат в 5-ото Народно събрание (1966-1971). Автор е на романите "Зъб за зъб" (1944) и "Хайдутин майка не храни" (1937), на драмите "Тревога", "Любов", "Щастие" и др., на сценариите "Страхил войвода" (1938) и "Калин Орелът" (1950). Лауреат на Димитровска награда (май 1950, април 1953 - с колектив). Носител на орден "Георги Димитров" (декември 1964, 1974).

Михаил Лъкатник (ист. име Михаил Георгиев Арнаудов), поет и писател (1920-1974).
Под псевдонима Лъкатник печата за първи път през 1943 г. в сп. "Златорог". Участва в Отечествената война (1945) като военен кореспондент. Редактор във в. "Народна войска" (1944-1945), в. Литературен фронт (1945-1946), в. "Септемврийче" (1947-1949; 1957-1960; 1963-1968). Главен редактор на Детската редакция в Радио София (1950-1953), редактор в издателство "Български художник" (1961-1962), главен редактор на сп. "Славейче" (1969-1974). Автор е на различни по жанр творби за деца и юноши, сред които "В къщи или в гората" (1958), "Янко Патиланко",  "Невероятните приключения на Билянка Разпилянка и Живко Ленивко" (1960), "Белият кораб" (1958), "Щастливо плаване, юнга!" (1973),  "Сапуненият мехур" и др. В Ямбол през година се провежда Национален куклено-театрален фестивал с международно участие "Михаил Лъкатник".

Галин Малакчиев, скулптор (1931-1987).
Работи в областта на кавалетната и монументалната пластика. Автор е на декоративно-монументални пластики в хотели на Златни пясъци и Слънчев бряг, на "Арлекин", Пловдив (1964), на портретна фигура на Лиляна Димитрова, София (1966), на монументална пластика, летище Русе (1974-1975), на декоративна стена,  Централна  гара, София  (1976), на "Хирошима",  София  (1980), на пластичната колона "За Буквите", София (1981) и др. Участва в редица Общи художествени изложби. Носител на втора награда на Съюза на българските художници за творбата си "Арлекин. Баланс" (1964), на Голямата награда на Съюза на българските художници за кавалетна пластика "Марко Марков" (1982), на Голямата награда в раздел "Скулптура" от 7-то Международно биенале на хумора и сатирата в изкуствата - Габрово (1985). Удостоен е със званието "Заслужил художник" (24 май 1986). Носител на наградата за монументална скулптура "Иван Лазаров" за 1986 г. (1987).

Васил Коларов, математик и финансист (1942).
Работил е в Изчислителния център и в Научния център по планиране към Държавния комитет по планиране (1966-1975). Заместник-председател (април 1975-август 1977), първи заместник-председател (от април 1975) и председател на Българска народна банка (3 януари 1984-20 декември 1989).  Депутат в 35-ото Обикновено народно събрание (1986-1990) и в VII Велико народно събрание (1990-1991). Бил е преподавател в Софийския университет "Св. Климент Охридски", в Университета за национално и световно стопанство и в Нов български университет.

Станко Нацев, журналист и писател (1943-2023).
Работил е във в. "Вечерни новини", издателство "Наука и изкуство" и в. "Вестник за дома". Автор е на разкази, есета, пътеписи, хайку и литературна критика : "Фигуранти" (разкази, 1998), "Трохи от хляба на думите" (хайку, 1999), "Пасажери за рая" (разкази, 1999), "Огледало за двама" (хайку, 2000, 2001), "Секунди" (хайку, 2001), "Кристалният самолет" (разкази, 2001), "Пръстените на сламените вдовици" (разкази, 2002), "Време на заем" (стихове, 2003), "Старата улица" (разкази, 2006), "По ръба на залеза" (стихове, 2008), "Бялата царица" (разкази, 2011). Творбите на му са преведени на няколко езика. Носител на наградата за белетристика за 1999 г. на Съюза на българските писатели за книгата с разкази "Пасажери за рая" (1999), втора награда и медал от конкурса на Северноамериканската международна поетическа асоциация (2000), награда "Изборът на редакторите" на Международната библиотека за поезия на САЩ (2001), награда "Принос към българската литература" от Съюза на българските писатели (ноември 2015) и на наградата "Златното перо" на Съюза на българските журналисти.

Димитър Станчев, оперен певец (бас) (1945).
Артист в Плевенската опера (1973-1974). От 1975 г. е солист в Софийската народна опера. Носител на Втора награда и сребърен медал от Седмия международен фестивал за млади оперни певци в София (юни 1979). Гастролирал е многократно в различни страни на Европа, Америка и в Япония. В репертоара му са над 60 централни роли.

Михаил Камберов, художник (1952-2020).
Създава поредица от етюди, маслени платна, акварели, рисунки и пластики. Сред най-известните му творби са "Момичето и гълъбът", "Майка ми" (1982-1983). Картината "Спомен" е рисувана в продължение на 10 години и уникална с това, че върху платното има 130 портретувани фигури, някои от които са рисувани с лупа. Творбата му "Бърсачът на последните сълзи" е рисувана с игла и лупа в продължение на 17 години (1988-2005). От 1990 г. прави самостоятелни изложби в чужбина. Създава фондация "Камберов" (1997) и две художествени галерии "Михаил Камберов" (1997, 2000).  От 1993 г. е почетен член на Генералната асамблея на Есенния салон в Париж, Франция. От 1995 г. е член на Белгийската академия за съвременно изкуство. От 1997 г. е член на Европейската група на художниците на Националната федерация на културата на Франция. Удостоен е със званието "доктор хонорис кауза на изкуствата" на Международната академия за съвременно изкуство в Белгия (2004), която му връчва златен медал и орден "Офицер". Носител е на Рубинената награда на Франция за артистични търсения и оригиналност в цялостното си творчество (2004), на награда Златното платно", смятано за "Оскар" в изобразителното изкуство  (2002-2003 и 2005), и признанието "Творец на нашето време"  на Националната федерация на културата на Франция (2004), на Сребърен медал за принос в развитието на изкуството от Академичната асоциация на Френската академия, на Златен медал на честта (2005) и на званието "Посланик" (2006) на Международната академия за съвременно изкуство в Белгия.

о. р. ген.-майор Кирил Радев, служител на Министерство на вътрешните работи (МВР) (1953).
Директор на Централната служба за борба с организираната престъпност в МВР (23 декември 1992-23 март 1993; 21 февруари 1997-10 май 2000). От юли 2008 г. е съуправител на охранителна фирма "Крон секюрити".

Тодор Марев, български футболист и треньор (1954).
През футболната си кариера е  играл за отборите на "Черно море" (Варна), "Доростол" (Силистра) и "Овеч" (Провадия). За националния отбор по футбол има изиграни 16 мача.

Светла Петрова, журналистка (1956).
Водеща на сутрешния блок на програма "Хоризонт" към Българското национално радио (1988-1995). Била е завеждащ отдел "Вътрешна политика" на в. "Демокрация", водеща на предаванията "Денят" и "Седмицата" по Дарик радио и предаването "Екип 4" по Българското национално радио (БНТ). Директор на програма "Хоризонт" на БНТ (1997-1998), програмен директор на БНТ (1999-2001), автор и водещ на предаването "Сеизмограф" на телевизия "Би Ти Ви" (2001-2011). Автор и водещ на предаванията "Полиграф" по телевизия "България он ер",  "В епицентъра" в електронния сайт "Лайвнюз" и на "Тук и сега" в онлайн платформата на в. "Сега".

На този ден са родени и:

Ото фон Герике, немски физик (1602-1686).
Изобретател на вакуумната помпа (1650).

Селма Лагерльоф, шведска писателка (1858-1940).
Авторка е на романите "Сага за Йоста Берлинг" (1891), "Невидими връзки" (1894), "Чудесата на антихриста" (1898), "Ерусалим: В Даларна" (1901), "Ерусалим: В Божи гроб" (1902), "Чудното пътуване на Нилс Холгерсон" (1906) и др. Носител на Нобелова награда за литература за 1909 г. за високия идеализъм, яркото въображение и духовната извисеност, които характеризират творчеството й.

Ото фон Хабсбург-Лотринген (Франц Йозеф Ото Роберт Мария Антон Карл Максимилиан Хайнрих Сикстус Ксафер Феликс Ренатус Лудвиг Гаетан Пиус Игнациус), последният престолонаследник на Австро-Унгария (1912-2011).
Син на императора на Австро-Унгария Карл Първи. Председател на Международния паневропейски съюз (1973-декември 2004). Член на Европейския парламент (1979-1999). Той е един от организаторите на "Паневропейския пикник" от 19 август 1989 г., състоял се на австрийско-унгарската граница и представляващ един от актовете, ускорили премахването на "Желязната завеса". От 50-те години на 20 век Ото фон Хабсбург живее в Бавария. Получава разрешение да стъпи отново в родната си Австрия през 1966 г.

Робърт Бърд, американски политик (1917-2010).
Той има рекордно дълъг стаж в историята на Конгреса (парламента на САЩ) -  57 години. За първи път е избран през 1952 г. за депутат в Камарата на представителите (долната камара на Конгреса) от Демократическата партия.  През 1958 г. е избран в Сената  и оттогава девет пъти е преизбиран за член на горната камара. По време на работата си в Конгреса той е пропуснал само 2 процента от заседанията и е гласувал повече от 18 000 пъти.
 
Надин Гордимър, южноафриканска писателка (1923-2014).
Авторка е на сборниците с разкази "Тихият глас на змията" (1952), "Дъщерята на Бъргър" (1979), романите "Войнишка прегръдка" (1980), "Хората на Джули" (1981) и др. Една от най-видните представителки на борбата срещу апартейда в света на литературата. В качеството си на свидетел в съдебен процес през 1986 г. тя допринася за спасяване на живота на 23-ма членове на Африканския национален конгрес, обвинени в предателство. Носителка на Нобелова награда за литература за 1991 г. „заради великолепното си епично писане, което е от голяма полза за човечеството“.

Робърт Кенеди, американски политик (1925-1968).
Главен прокурор и министър на правосъдието на САЩ (20 януари 1961-3 септември 1964). Убит при атентат на 6 юни 1968 г.

Мая Плисецкая, руска балерина, хореограф и педагог (1925-2015).
Отгледана е от чичо си и леля си, защото баща й, който е инженер, е разстрелян през 1938 г. при управлението на Йосиф Сталин, а майка й е киноактриса, изпратена в трудов лагер в Казахстан като "член на семейството на предател на родината". В Държавния академичен "Болшой театър" Мая Плисецкая танцува от 1943 г. в продължение на близо 50 години. От 1991 г. до смъртта си живее в Мюнхен, Германия. Примабалерина на Държавния академичен "Болшой театър". Заслужена артистка на РСФСР (1951). Народна артистка на РСФСР (1956). Народна артистка на СССР (1959).  Носител на Ленинска награда (1964). Герой на Социалистическия труд (1985). Кавалер на Ордена на почетния легион на Франция (1986, 2012). Кавалер на ордена "За заслуги към Отечеството" (1995, 2000, 2005, 2010).

Михаил Улянов, съветски актьор (1927-2007).
Художествен ръководител на Театър "Вахтангов" от септември 1987 г. до смъртта си. Известен с ролите си във филмите "Освобождение" (1968-71), "Живи и мъртви" (1963), "Братя Карамазови" (1968), "Бяг" (1970), "Майсторът и Маргарита" (1995). Народен артист на СССР (1969).

Алексей Баталов, съветски актьор и режисьор (1928-2017).
Участвал е във филмите "Делото на Румянцеви" (1956), "Летят жерави" (1957), "Москва не вярва на сълзи" (1979) и др. Режисьор е на филма "Шинел". Заслужен артист на РСФСР (1964). Народен артист на РСФСР (1969). Народен артист на СССР (1976). Герой на социалистическия труд (1988).

Джо Байдън (ист. име Джоузеф Робинет Байдън-младши), американски политик (1942).
Сенатор от щата Делауер (3 януари 1973-15 януари 2009). Вицепрезидент на САЩ (20 януари 2009-20 януари 2017). От 20 януари 2021 г. е президент на САЩ.

Барбара Хендрикс, американска оперна певица сопран (1948).

Таманини Мануел Гомеш Баптиста (Нене), португалски футболист и треньор (1949).
С националния отбор по футбол печели бронзов медал от Европейското първенство през 1984 г. във Франция.
Даниела Аншуц-Томс, немска състезател по бързо пързаляне с кънки (1974).
Олимпийска шампионка (отборно) през 2006 г. в Торино, Италия, и през 2010 г. във Ванкувър, Канада.

Това е денят на смъртта на:

Лев Толстой, руски писател (1828-1910).
Автор е на романите "Война и мир"(1869), "Ана Каренина" (1877), "Възкресение" (1899) и др.

Антон Рубинщайн, руски пианист, композитор и диригент (1829-1894).

Стефан Жеромски (псевд. Maурици Зих, Юзеф Катерла), полски писател (1864-1925).
Автор е на романите "Сизифов труд" (1898), "История на греха" (1908), "Прелестта на живота" (1912), "Вярната река" (1912), сборникът с разкази "Вятър от морето" (1922) и др.

Паула Модерзон-Бекер, немска художничка (1876-1907).

Франсис Астън, британски физик и химик (1877-1945).
Носител на Нобелова награда за химия за 1922 г. за откриването посредством мас-спектрографа на голям брой изотопи на нерадиоактивни елементи и за формулирането на целочисленото правило.

проф. Цено Тодоров (Цено Тодоров Динов), български художник живописец (1877-1953).
Работи в областта на портрета, рисува и пейзажи и натюрморти. Директор на Държавната художествена академия (1930-1932).

Кажимеж Функ, американски биохимик от полски произход (1884-1967).
Изолира от оризови трици активни съставки, които нарича "витамини" (1912).

Джорджо де Кирико, италиански художник (1888-1978).
Един от създателите на движението на метафизичната живопис. Най-известен е "метафизичният" период от творчеството му (1909-1919). През втората половина на 40-те години на 20-и в. рисува в стила необарок. Автор е на романа "Хебдомерос" (1929) и мемоарната книга "Спомени за моя живот" (1946).

Франсиско Франко, испански политик (1892-1975).
Един от организаторите на военния преврат през юли 1936 г., който дава началото на Гражданската война в Испания (17 юли 1936-28 март 1939). В хода на войната ген. Франсиско Франко завзема властта в страната и установява диктатура. През 1936 г. той става държавен глава, министър-председател и главнокомандващ на въоръжените сили. През 1947 г. провъзгласява Испания за кралство, като въвеждането на кралската власт е отложено до неговото оттегляне от властта. На 22 юли 1969 г. с указ на Франсиско Франко за негов приемник и бъдещ крал е определен Хуан Карлос Първи. На 9 юни 1973 г. ген. Франсиско Франко се отказва от поста министър-председател, като до смъртта си на 20 ноември 1975 г. продължава да изпълнява функциите си на държавен глава и на главнокомандващ на въоръжените сили.

Александър Добринов, български художник карикатурист (1898-1958).           
Работи в областта на портретната карикатура и създава образи с психологическа задълбоченост. Печата портретни карикатури във вестници, списания, сборниците "Темидa", "Стършел", в програми за театрални представления и в известни хумористични списания в чужбина. Работил е във Виена, Австрия (1921-1921), Прага, Чехия (1927-1932), Рим, Италия (1932-1933), Варшава, Полша (1937), където създава карикатурни портрети на видни държавни и културни дейци. През 50-те години сътрудничи на в. "Литературен фронт", в. "Народна култура", в. "Работническо дело", в. "Вечерни новини" и др.

акад. Трофим Лисенко, съветски биолог, учен и агроном (1898-1976).
Председател на Академията за селскостопански науки на СССР "Ленин" (1938-1956, 1961-1962). Герой на социалистическия труд (1945). Създател на псевдонаучната концепция за наследствеността, изменчивостта и видообразуването, наречена от него "мичуринско учение". Герой на социалистическия труд (1945).

Мансур Музафаров, татарски композитор (1902-1966).
Автор е на оперите "Галиябану", "Зулхабира" и на симфонични поеми, песни и романси. Народен артист на Татарската ССР (1964).

ген.-майор, проф. Коста Стоянов, български лекар хирург (1904-1965).
Главен хирург на Българската народна армия (1948-1965). Началник на Общовойсковата болница (1950-1953). Директор на Правителствена поликлиника (1951-1952). Преподавател и ръководител на Катедрата по болнична хирургия към  Института за специализация и усъвършенстване на лекари /ИСУЛ/ (1951-1965). Въвежда принципите на съвременната хирургична школа. Пръв в България оперира болен с вроден порок на сърцето (1950) и с придобит порок (1955). Разработва проблеми на сърдечно-съдовата, гръдната, коремната, детската, ендокринната и военнополевата хирургия. Има над 170 публикации. Носител на орден "Народна република България" трета степен (1959).

Аминторе Фанфани, италиански политик (1908-1999).
Министър на външните работи на Италия (март 1965-23 февруари 1966). Министър-председател (18 април 1987-20 юли 1987).

Волфганг Борхерт, немски поет, писател и драматург (1921-1947/)
Полага началото на антифашистката литература в Западна Германия. Автор е на стихосбирката "Фенер, нощ и звезди" (1946) с творби от периода 1940-1945 г., драмата "Вън пред вратата" (1947), сборник с разкази "Жълтурчето" (1947) и др.

Робърт Олтман, американски режисьор (1925-2006).
През 55-годишната си кариера Робърт Олтман е режисирал 86 филма, продуцирал е 39 и е написал сценария за 37 от тях. През 1968 г. дебютира в киното с филма "Обратно броене". Режисьор е също на филмите "Един студен ден в парка" (1969), "Военно-полева болница" (1970), "Маккейб и мисис Милър" (1971), "Дългото сбогуване" (1973), "Калифорнийски покер" (1974), "Крадци като нас" (1974), "Нашвил" (1975), "Бъфало Бил и индианците" (1976), "Три жени" (1977), "Играчът" (1992), "Прет-а-порте" (1994), "Канзас Сити" (1996), "Госфорд парк" (2001), "Доктор Т. и жените" (2001), "Трупата" (2003) и др. Носител на награда БАФТА (1993, 2002). Носител на награда "Златен глобус" (2002). Носител на почетен "Оскар" за цялостен принос към киното (2006).

Аарон Клуг, британски физик и молекулярен биолог (1926-2018).
Носител на Нобелова награда за химия за 1982 г. за развитието на кристалографския метод и изясняване структурата на биологично важните комплекси нуклеинова киселина - белтък.

проф. Васил Гоцев, български юрист и политик (1929-2018/.
Депутат в 36-ото и 37-ото Народно събрание (1991-1997). Министър на правосъдието и правната интеграция и председател на Висшия съдебен съвет (21 май 1997-21 декември 1999). Депутат в 38-ото Народно събрание (21 декември 1999-4 октомври 2000). Конституционен съдия (9 октомври 2000-9 октомври 2009).

Лори Азаро, италиански моден дизайнер и парфюмерист (1933-2003).
През 1962 г. създава модна къща "Азаро" и стартира производството на серии от парфюми, някои от които са сред десетте най-продавани марки в света в периода 1973-2003 г. ("Oh la, la", "Chrome", "Acteur"). Той се налага като дизайнер на облекла през 1968 г. Азаро е обличал актрисите Ракел Уелч, София Лорен и Изабел Аджани. 

проф. Нора Ананиева, български юрист и политик (1938-2021).
Научен работник (от 1971) в Института за съвременни социални теории при Президиума на Българската академия на науките, заместник-директор на института (1989). Преподавател и ръководител (1986) на катедра "Международни отношения" във Висшия икономически институт "Карл Маркс". Била е преподавател по конституционно право във Варненския свободен университет "Черноризец Храбър". Член на Висшия съвет (от 2 февруари 1990) на Българската социалистическа партия (БСП) (от 1991 г.  Изпълнително бюро на ВС на БСП). Заместник-председател на Министерския съвет (8 февруари-20 декември 1990). Депутат в VII Велико народно събрание (1990-1991) и от 36-ото до 38-ото Народно събрание (1991-2001). Заместник-председател на 37-ото Народното събрание (13 януари 1995-13 февруари 1997).  Била е директор на Центъра за исторически и политологически изследвания към Националния съвет на БСП. Автор е на научни трудове на политическа и правна тематика.

Галина Старовойтова, руски историк и политик (1946-1998).
Депутат на Върховния съвет на СССР (1989-1991), депутат от РСФСР (1991-1993). Съветник на президента на РСФСР Борис Елцин по въпросите на международните отношения (20 юли 1991-5 ноември 1992). Депутат в Държавната дума на Федералното събрание (декември 1995-20 ноември 1998). Съпредседател на партията "Демократична Русия" (9 октомври 1994-20 ноември 1998). На 29 януари 1996 г. Централната избирателна комисия на Русия за първи път регистрира инициативна група от избиратели, която издига жена за кандидат за президент - Галина Старовойтова. На 20 ноември 1998 г. тя е застреляна от упор във входа на кооперацията в центъра на Санкт Петербург, в която живеела.

Сергей Гринков, съветски състезател по фигурно пързаляне (спортни двойки) (1967-1995).
Състезава се в двойка с Екатерина Гордеева. Двукратен олимпийски шампион през 1988 г. в Калгари, Канада, и през 1994 г. в Лилехамер, Норвегия. Четирикратен световен шампион - 1986 г., 1987 г., 1989 г. и 1990 г. Трикратен европейски шампион - 1988 г., 1990 г. и 1994 г.
/АЯ, МГ/
 
/МГ/

Title Продължава първото заседание на парламента, депутатите ще направят четвърти опит да изберат председател на Народното събрание:
Продължава първото заседание на 51-вото Народно събрание. Депутатите ще направят четвърти опит да изберат председател на парламента.
При първите три до балотаж стигнаха Рая Назарян от ГЕРБ-СДС и Андрей Цеков от „Продължаваме промяната-Демократична България“(ПП-ДБ), но никой от тях не събра необходимия брой гласове и заседанието беше прекъсвано.
В понеделник, след коалиционен съвет, от ПП-ДБ обявиха, че ще оттеглят Андрей Цеков и ще застанат зад предложението на „Има такъв народ“ (ИТН) за председател да бъде избран най-възрастният депутат – Силви Кирилов (ИТН), за да бъзе преодолян блокажът. Те призоваваха и останалите политически сили също да оттеглят номинациите си.
За ГЕРБ-СДС не е опция най-възрастният народен представител - Силви Кирилов, да бъде избран за председател на парламента по модела с Вежди Рашидов в 48-ото Народно събрание, заяви по-рано преди тях на брифинг лидерът на ГЕРБ Бойко Борисов. Тръгнем ли към Силви Кирилов, това означава, че са се разбрали той да е следващият служебен премиер, обясни той защо това не е вариант за тях.
От ГЕРБ съобщиха също, че решението на Изпълнителната им комисия  е, ако Рая Назарян бъде избрана за председател, да не бъде служебен премиер при евентуално ново служебно правителство. Лидерът на ГЕРБ Бойко Борисов е съгласен, ако се стигне до сформиране на управляващо мнозинство, постовете да бъдат предоговорени включително и този на председател на НС. 
Най-логичното е Народното събрание да избере временно за председател най-възрастния народен представител - Силви Кирилов, за да започне да работи, коментира миналата седмица лидерът на ИТН Слави Трифонов на страницата си във Фейсбук. Според него, ако не се сформира стабилно управление и се отиде на избори, най-хубавото за демокрацията ни ще е служебен кабинет да се ръководи от морален човек като Силви Кирилов. 
При третия опит миналия петък да бъде избран председател на НС, ИТН издигна кандидатурата именно на Кирилов. Той получи 37 гласа в подкрепа, 35 народни представители бяха „против", 167 се въздържаха.
Ако в сряда не бъде избран председател, ние ще предложим едно авангардно решение, обяви пред журналисти в парламента тогава лидерът на МЕЧ Радостин Василев, но засега го запази в тайна. При третия опит за избор на председател депутатите от неговата партия гласуваха против Рая Назарян, но се въздържаха при другите номинации.
Не искам да коментирам този въпрос преди партиите да проведат всички необходими разговори помежду си и да излязат със своето становище, каза вчера президентът Румен Радев пред журналисти във връзка с предложението Силви Кирилов да стане председател на парламента. 
От „Възраждане" засега официално не са съобщили дали отново ще номинират Петър Петров.
„БСП-Обединена левица" също запазват мълчание до момента.
/ТТ/

Title Общо 60 пожара са загасени в страната през изминалото денонощие, трима души са пострадали:
Общо 60 пожара са загасени през изминалото денонощие на територията на страната. Това съобщиха от Главна дирекция „Пожарна безопасност и защита на населението“ (ГДПБЗН) към МВР на своя сайт.
Пожарникарите са реагирали на 93 сигнала за произшествия. При пожарите са пострадали трима души. 
С преки материални щети са възникнали 18 пожара, от които: осем в жилищни сгради; един в промишлени сгради; един в спомагателни, временни или паянтови постройки; три в транспортни средства; три в съоръжения на открито; два други.
Без нанесени материални щети са възникнали 42 пожара, от които: седем в сухи треви, горска постеля и храсти; един в стърнища; 26 в отпадъци; шест в готварски уреди и комини; два други.
Извършени са 26 спасителни дейности и помощни операции, от които: осем при катастрофи в транспортни средства; една при инциденти с опасни вещества (с живак); една при промишлени аварии (в газопреносната мрежа); 15 техническа помощ (оказване съдействие на други структури на МВР – две, отстраняване на опасни предмети – две, спасяване на животни – една, оказване съдействие на граждани – шест, оказване съдействие на други структури и ведомства – две и други – две); една оказване помощ на пострадали граждани (организиране на транспорт до лечебно заведение -една).
Лъжливите повиквания са седем. 
При пожарите са пострадали 3 граждани.
/ВД/

Title Над 120 хиляди младежи под 30 години са длъжници с необслужвани кредити:
Над 120 хиляди младежи под 30 години са длъжници, от които следва да бъдат събрани необслужвани кредити. Това показват данни на Камарата на частните съдебни изпълнители.
Председателят на Камарата - Георги Дичев, каза за  БТА, че според тревожната тенденция, длъжниците до 20 години са 4000, до 25 години – 36 000, а между 25 и 30 години – 80 000.
Миналата година постави рекорд по отношение на изтеглените кредити, като от януари до октомври са взети заеми/кредити за общо 4 млрд. и 800 млн. лв., от които: 2,4 млрд. лв. са за жилищни имоти. Всеки четвърти българин над 18 години е ползвал заем, показва изследване на “Тренд”, направено по поръчка на Асоциацията за отговорно небанково кредитиране, цитира данните Дичев.
Той припомни, че 27 % от заемите отиват за покупка на храна и плащане на битови сметки. Използват се и за здравни услуги, рефинансиране на друг дълг, за сватби, балове, кръщенета, дори се харчат за хазарт.
Общо 21 % oт запитаните paзчитaт нa пapи oт небанĸова институция, зapaди планирана почивĸа – това ca предимно млади xopa дo 30-годишна възpacт. Сред групата на най-младите до 30-годишна възраст най-честата причина за теглене на кредит е техника, почивка или пътуване, показва проучването.
По думите на Георги Дичев това е една от причините Камарата на частните съдебни изпълнители да започне националната кампания „Управление на лични финанси и кредити – основни правила и информирани решения“.
Инициативата е насочена към младежи на възраст между 17 и 19 години (11-ти и 12-ти клас на средните училища на територията на цялата страна). Целта е да бъдат предоставени базови, полезни знания по управление на личните финанси, съвместно с Министерство на образованието, посочи Дичев.
Той обясни, че в рамките на кампанията в класните стаи ще влязат съдебни изпълнители, които ще изнасят лекции с насоки за грижа за личните финанси, управление на приходите и разходите, планиране на кредити и базови знания за тях. Съдебните изпълнители ще дадат примери от практиката, онагледяващи резултата от необмислени действия, които могат да поставят младежите в трудна финансова ситуация, чиито последици могат да доведат до обремененост, уточни Дичев.
Според него финансовата грамотност трябва да бъде преподавана при децата възможно най-рано.
Проучванията ни показват, че потребители до 30-годишна възраст вземат кредити, за да отидат в чужбина или за да си закупят модерна техника и дрехи. Не са малко и тези от тях, които харчат цялата си заплата в нощни заведения и казина. Затова им се налага да изтеглят заем, за да запълнят дупките в бюджета си до следващата заплата. Необмислените покупки и честото вземане на пари назаем са показател за липсата на финансова култура и грамотност при подписване на договори за кредит и неправилно разпределяне на приходите и разходите, каза Дичев.
Според него темата за финансовата грамотност следва да бъде взета предвид дори в националната образователна политика спрямо подрастващите.  
Специално учениците в 11-ти и 12-ти клас предстои да влязат в стопанско-икономическия живот на страната. Повечето от тях вече са пълнолетни граждани, които нямат проблем с получаването на кредит, но се оказва, че те и семействата им имат огромен проблем с връщането му. Именно тези младежи следва най-спешно да бъдат подготвени за новите отговорности и предизвикателства, пред които ще се изправят, смята Дичев.
Той цитира данни, според които се забелязва устойчива тенденция да се увеличава делът на тези, които прибягват до заеми. Това са хора, които са в началото на своята трудова кариера, част от тях студенти. Изпитват затруднения при месечното изплащане на вноските, защото самите те работят сезонно или ако са на постоянна работа, основно в сферата на услугите, те са ниско платени.
Влизането в дългова спирала на младежите може да съсипе не само обещаващата им кариера, но и цели животи. Водена от ангажимента си към обществото, Камарата на частните съдебни изпълнители адресира проблема чрез национална кампания „Управление на лични финанси и кредити – основни правила и информирани решения“ през учебната 2024/2025 година, каза още Георги Дичев.
/ТТ/

Title Украинската ПВО се опитва да отблъсне руско въздушно нападение над столицата Киев:
Украинската противовъздушна отбрана се опитва в момента да отблъсне руско въздушно нападение над столицата Киев, предаде Ройтерс, като се позова на изявление на Въоръжените сили на Украйна.
Задействането на украинската ПВО бе потвърдено и от Киевската градска военна администрация, която е цитирана от Укринформ.
"Противовъздушната отбрана действа в столицата. Стойте в укритията до края на въздушната тревога", е разпореждането, издадено от столичната управа към гражданите на Киев.
Въздушна тревога е обявена и в още няколко украински области, пояснява Укринформ.
/ИТ/

Title „Възраждане" кани на разговори всички политически сили без ГЕРБ-СДС, „ДПС-Ново начало“ и „Алианс за права и свободи“:
„Възраждане" започва разговори за правителство с политическите сили в парламента, без ГЕРБ-СДС, „ДПС-Ново начало“ и „Алианс за права и свободи“, съобщиха от пресцентъра на партията. До всички останали формации в 51-вото Народно събрание са изпратени покани.
Предложението на „Възраждане" е срещите да се състоят днес в зала 248 на Народното събрание, както следва: с „БСП-Обединена левица“ – в 14:00 часа, с „Има такъв народ“ (ИТН) – в 15:00 часа, с „Продължаваме промяната-Демократична България“ (ПП-ДБ) - в 16:00 часа, и с „Морал, единство, чест“ (МЕЧ) – в 17:00 часа. 
От страна на „Възраждане" в срещите ще участват председателят на партията Костадин Костадинов, заместник-председателите Цончо Ганев и Петър Петров, и народните представители Искра Михайлова и Светослав Тодоров. 
От партията посочват, че към настоящия момент „Възраждане", ПП-ДБ, „БСП-Обединена левица“, ИТН и МЕЧ съставляват мнозинство от 122-ма депутати в Народното събрание. Ако всички партии, декларирали намеренията да се преборят с „корумпирания мутро-олигархичен модел на управление на ГЕРБ и ДПС“, застанат зад думите си с дела, то няма пречка да бъде създаден редовен кабинет без тези партии на статуквото, отбелязват от „Възраждане“. 
До момента от МЕЧ казаха, че ще отидат на срещата с партията на Костадин Костадинов. От „Продължаваме промяната" обявиха, че няма да влизат в каквито и да е преговори с „Възраждане” за управление на страната. 
Миналата седмица ГЕРБ-СДС и ПП-ДБ разговаряха поотделно с политически сили в Народното събрание, но среща между първите и вторите в парламента все още не се е състояла. 
От ПП-ДБ  водиха разговори с МЕЧ, „Алианс за права и свободи", „Има такъв народ" и „БСП-Обединена левица“ в търсене на подкрепа за  предложената от тях декларация за „санитарен кордон“ около Делян Пеевски и „ДПС-Ново начало“, и заложените в нея законодателни приоритети.  
Паралелно от ГЕРБ-СДС се срещнаха с „БСП-Обединена левица“ и „Има такъв народ“. От първата политическа сила анонсираха разговорите като търсене на съгласие за съвместни законодателни действия в парламента.   
/ТТ/

Title Интензивен е трафикът за товарни автомобили на пунктовете на границата с Турция и Румъния:
Интензивен е трафикът за товарни автомобили на пунктовете на границата с Турция и Румъния, съобщава на страницата си Главна дирекция „Гранична полиция” на МВР по данни към 6:00 часа тази сутрин.
На границата с Румъния трафикът  е интензивен на ГКПП "Никопол", ГКПП "Кардам" и ГКПП "Дуранкулак" на изход за товарни автомобили.
Поради извършване на основен ремонт на българския участък на Дунав мост при Русе е въведена временна организация на движение, като трафикът се осъществява в една лента с пропускателен режим и се регулира със светофарна уредба. Освен към ГКПП „Русе“, шофьорите в региона могат да се насочат и към ГКПП „Силистра“, ГКПП „Кардам“, ГКПП „Дуранкулак“, ГКПП „Кайнарджа“ и ГКПП „Крушари“. Последните два са с работно време от 8 до 20 часа всеки ден, през тях не се пропускат товарни автомобили.
До утре поради частични ремонтни дейности на асфалтовата настилка преди ГКПП "Дуранкулак" на българска територия, за времето от 8 до 17 часа ще бъде затруднено движението на МПС.
На границата с Гърция трафикът е нормален на всички гранични контролно-пропускателни пунктове. През граничните пунктове  "Маказа", „Златоград“ и „Ивайловград“ е разрешено преминаването само на леки коли и микробуси.
На границата с Република Сърбия трафикът е нормален на всички гранични контролно-пропускателни пунктове.
На границата с Република Северна Македония трафикът е нормален на всички гранични контролно-пропускателни пунктове.
На границата с Република Турция трафикът е интензивен на ГПКК "Капитан Андреево" и ГКПП "Лесово" на изход за товарни автомобили. Временно преминаването през ГКПП "Малко Търново" ще се извършва на едно трасе поради реконструкция на пункта. 
Вчера към 16:00 часа опашката по АМ "Марица" към  ГКПП „Капитан Андреево“ беше  близо 30 км, съобщи за БТА директорът на Областната дирекция на МВР – Хасково старши комисар Иван Расоков.
Камиони се спираха и във вътрешността на страната от служители на „Национална полиция“ и „Гранична полиция“, за да се реши проблемът със струпването на камионите в участъка на Граничния контролно-пропускателен пункт (ГКПП) „Капитан Андреево“, каза директорът на Главна дирекция "Гранична полиция" главен комисар Антон Златанов. 
 
 
/ВД/

Title Влиянието на климатичните промени върху транспорта е темата на дискусиите на СОР29 днес:
Влиянието на климата върху транспорта, туризма и урбанизацията е темата на днешния ден на СОР29 в Баку, Азербайджан. 
Как климатичните промени и декарбонизацията в Югоизточна Европа влияят върху дейността на летищата ще дискутират днес експерти в българския павилион на климатичната конференция. Българското Министерство на транспорта е домакин на събитието. В него е предвидено да участват Антоанета Стоянова, директор по устойчиво развитие на "СОФ Кънект", оператора на летище София, и Михаел Обермайер, консултант на международното летище на Мюнхен.
Устойчивият транспорт и логистика по Пътя на коприната е темата на дискусия в павилиона на Азербайджан – страната домакин на СОР29. На кръгла маса на високо равнище ще бъдат обсъдени природата, здравето и устойчивостта на градовете.
С наближаването на края на климатичната конференция вниманието в основната програма на форума се насочва и към Глобалната равносметка - детайлна техническа оценка на досегашния напредък на страните в осъществяването на целите на Парижкото споразумение за климата от 2015 г.  
/ЕС/

Title Групата „Европа на суверенните нации“ в ЕП ще участва в конференция за миграцията в София и ще има работна среща с „Възраждане“:
Евродепутатите от групата „Европа на суверенните нации“ в Европейския парламент (ЕП), в която членува и „Възраждане“, ще участват днес в конференция в София на тема „Миграцията“, съобщиха от пресцентъра на „Възраждане“. 
Преди това в 09:00 часа ще се състои работна среща на тема „Парламентаризъм и демокрация“ на групата „Европа на суверенните нации“ и народни представители от „Възраждане“. Срещата ще бъде в зала 134 на Народното събрание и ще има част, открита за медии.
В разговора с евродепутатите от групата „Европа на суверенните нации“ от страна на  „Възраждане“ ще участва председателят на  партията Костадин Костадинов, заместник-председателите на „Възраждане“ Цончо Ганев и Петър Петров и народните представители Искра Михайлова, Светослав Тодоров,  Ангел Янчев, Ангел Славчев, Ангел Георгиев, Коста Стоянов, Константина Петрова, Йордан Тодоров, Стоян Таслаков, Димчо Димчев, Даниел Проданов, Климент Шопов и Даниел Петров.
Работната среща в 09:00 часа ще се излъчва на страницата на „Възраждане“ във Фейсбук.
В следобедните часове групата „Европа на суверенните нации“ и представители на „Възраждане“ ще се включат в конференцията за миграцията. 
Около месец след европейските избори, проведени на 9 юни т.г., лидерът на "Възраждане" Костадин Костадинов съобщи, че благодарение на усилията на "Възраждане" в ЕП е учредена нова парламентарна група - "Европа на суверенните нации", която обединява 25 евродепутати от осем държави.    
Предстои създаването на нова европейска партия „Европа на суверенните нации“, обявиха преди месец на съвместна пресконференция в София председателят на „Възраждане“ Костадин Костадинов и председателят на групата "Европа на суверенните нации" в ЕП Рене Ауст. Костадинов каза, че имат постигната договореност евродепутатът от "Възраждане" Станислав Стоянов да е председател на новата европейска партия.  
 
/ТТ/

Title За 22-ри път се провежда инициативата „Осинови врачанско семейство“:
В Деня на християнското семейство – 21 ноември, във Враца стартира инициативата „Осинови врачанско семейство“, каза за БТА председателят на управителния съвет на основните организатори от сдружение с нестопанска цел „Дом на науката и техниката“ Евелина Васкова. 
Това е уникална кампания, тя е анонимна и е доказала своята устойчивост във времето, допълни Васкова. По думите й миналата година са подпомогнати 140 деца от семейства със затруднения. Една пета от тях са деца със специални потребности, добави Васкова. 
Кампанията се организира с подкрепата на община Враца и областна администрация. Редица културни и образователни структури също са част от инициативата, посочи Васкова. 
„Децата от две до седем годишни се подават към нас от детските заведения и от Дирекция „Социално подпомагане“. За всяко дете имаме списък от необходими дрехи, играчки и дарителите без да знаят точно за кое дете пазаруват подготвят коледни пакети, които предоставят при нас в Дом на науката и техниката до 12 декември. В периода до 20 декември всички подаръци се разнасят лично от доброволци“, каза Евелина Васкова. 
Мисълта на Ейбрахам Линкълн: „Човек е най-висок, когато се наведе да помогне на дете”, е мотото на кампанията, допълни Васкова. 
/ТТ/

Title Иван Кондов ще участва в годишната среща на външните министри от Централноевропейската инициатива:
Служебният министър на външните работи Иван Кондов ще участва в годишната среща на външните министри от Централноевропейската инициатива (ЦЕИ), която ще се проведе в Тирана днес и утре. Това информира Министерството на външните работи (МВнР) на своята интернет страница.
Фокусът на дискусията ще обхване теми от проекта на Съвместно изявление, което ще бъде прието като основен документ от срещата.
Централноевропейската инициатива включва 17 страни участнички, сред които девет страни - членки на ЕС, страни от Югоизточна Европа в процес на преговори за членство и държави от Източното партньорство. България е пълноправен член на ЦЕИ от 1 юни 1996 г., информира от МВнР.
В края на септември министър Иван Кондов взе участие в Ню Йорк в неформалната закуска на министрите на външните работи на държавите членки на Централноевропейската инициатива, която беше домакинствана от албанското председателство на формата. 
/ТТ/

Title Събитията днес - България:
От 11:00 часа ще продължи първото заседание на 51-вото Народно събрание. Депутатите ще направят четвърти опит да изберат председател на парламента.(НК)
*****
Служебният премиер Димитър Главчев ще участва в церемония по награждаване на граждански активисти за детски права по повод 35 години от приемането на конвенцията на ООН за правата на детето, съобщиха от пресслужбата на Министерския съвет. Събитието ще се състои в сряда от 10:00 часа в Гранитна зала в Министерския съвет. В него ще участват още служебният министър на труда и социалната политика Ивайло Иванов и служебният министър на образованието и науката проф. Галин Цоков. (ИЛ)
*****
Служебният кабинет ще проведе днес редовното си седмично правителствено заседание, съобщиха от пресцентъра на Министерския съвет. В дневния ред на заседанието е предвидено правителството да обсъди промени в четири данъчни закона –  Закон за данъците върху доходите на физическите лица, Закона за корпоративното подоходно облагане, Закон за данък върху добавената стойност, Закона за акцизите и данъчните складове. Началото е от 11:00 часа. (ИЛ)
*****
„Възраждане" кани днес на разговори за правителство всички политически сили в парламента, без ГЕРБ-СДС, „ДПС-Ново начало“ и „Алианс за права и свободи“, съобщиха от пресцентъра на партията. Предложението на „Възраждане" е срещите да се състоят в зала 248 на Народното събрание, както следва: с „БСП-Обединена левица“ – в 14:00 часа, с „Има такъв народ“ (ИТН) – в 15:00 часа, с „Продължаваме промяната-Демократична България“ (ПП-ДБ) - в 16:00 часа, и с „Морал, единство, чест“ – в 17:00 часа. (ТЦ)
*****
Евродепутатите от групата „Европа на суверенните нации" в Европейския парламент, в която членува и „Възраждане", ще участват днес в конференция в София на тема „Миграцията", съобщиха от пресцентъра на „Възраждане“. Преди това в 09:00 часа ще се състои работна среща на тема „Парламентаризъм и демокрация" на групата „Европа на суверенните нации" и народни представители от „Възраждане" в зала 134 на Народното събрание. (ТЦ)
*****
Общинските съветници от групата на "Продължаваме промяната-Демократична България" ("Спаси София“) днес ще  представят мерки за качествено проектиране и изграждане на удобна и безопасна пътна инфраструктура в София. Това съобщиха от пресцентъра на Столичния общински съвет (СОС). Изявлението ще се състои в сградата на Столична община ул. "Московска 33" в зала 5. (НВ)
*****
Юристът от Пловдив Георги Кременаров ще представи книгите си „Сенки и лица от Десети пехотен Родопски полк" - II част  и „Спомени от миналото или животът на един железничар през две епохи" в Регионална библиотека „Христо Смирненски" в Хасково, съобщиха от общината. Срещата с читателите ще бъде в читалня „Атанас Ванчев дьо Траси".(НГ)
*****
Капанският ансамбъл, деца и ветерани от различни формации в Разград се обединяват в името на добра кауза. Малки и големи ще танцуват и пеят благотворително в подкрепа на Павлина Стоева, която се бори с тежко заболяване, съобщи за БТА директорът на Капанския ансамбъл Светослав Стойчев. Концертът ще е в залата на Общинския културен център. (СК)
*****
По повод празника на 3-о Бригадно командване, военнослужещи ще положат венци и цветя в знак на признателност на Паметника на загиналите жители от благоевградското село Габрово във войните 1912 -1913 г., 1915 – 1915 г. и 1941 – 1944 г., след което ще посетят каменната църква „Свети Георги“. Това съобщиха от 3-о Бригадно командване. Полагането на венци и цветя в село Габрово е от 11:00 часа. (ДНВ)
*****
От днес започва двадесет и третото издание на „Банско филм фест“, съобщиха организаторите. Тази година ще бъдат представени 75 филма от 39 държави. Събитието е съпътствано от десет изложби, презентации и детска програма. (ДНВ)
*****
Родопският драматичен театър представя премиерата на спектакъла „Ученическо царство“. Ролите в „Ученическо царство“ се изпълняват от ученици от Театралната школа „Юлия Огнянова“ в Смолян и от актьори от Родопския драматичен театър. (ХГ)
*****
На пътно кръстовище на входа на Смолян ще се проведе съвместно областно учение „Въвеждане на временна организация на движението и провеждане на спасителна операция и обезопасяване, при настъпил тежък пътен инцидент, поради усложнена метеорологична обстановка, затруднени пътни условия, затруднено и блокирано движение по пътната мрежа, вследствие на обилен снеговалеж и заледяване“. Съвместното областно учение се провежда съгласно План-програмата за изпълнение на областната политика по безопасност на движението по пътищата за 2024 г.  В учението ще участват ОДМВ – Смолян, Регионалната дирекция ПБЗН, Центърът за спешна медицинска помощ,  БЧК, Общинската и областната администрация, Областното пътно управление. (ХГ)
*****
Ще преобладава слънчево и ветровито време, но привечер над Северозападна България облачността ще се увеличава и вплътнява. Дневните температури ще се повишат, ще са предимно между 12° и 17°, а в районите, където вятърът ще се проявява като фьон, максималните ще достигат 18°-20°. В София максималната температура ще е около 15°. До полунощ в северозападните райони ще започнат валежи от дъжд, в планините там - от сняг. (НИМХ)
/ТТ/

Title Промени в четири данъчни закона ще обсъди Министерският съвет:
Служебният кабинет ще проведе редовното си седмично правителствено заседание, съобщиха от пресцентъра на Министерския съвет. 
В дневния ред на заседанието е предвидено правителството да обсъди промени в четири данъчни закона –  Закона за данъците върху доходите на физическите лица, Закона за корпоративното подоходно облагане, Закона за данък върху добавената стойност, Закона за акцизите и данъчните складове. Със свое решение предстои кабинетът да възложи на Националната агенция за приходите да извърши продажба на имущество, отнето в полза на държавата.
Обсъждане и одобряване на допълнителни разходи по бюджетите за 2024 г. на Министерството на външните работи и на Министерството на транспорта и съобщенията също е част от дневния ред. Кабинетът предстои да разгледа също промени в Закона за движението по пътищата. Началото на заседанието е от 11:00 часа. 
Преди правителственото заседание премиерът Димитър Главчев ще участва в церемония по награждаване на граждански активисти за детски права по повод 35 години от приемането на конвенцията на ООН за правата на детето. Събитието ще се състои от 10:00 часа в Гранитна зала в Министерския съвет. В него ще участват още министърът на труда и социалната политика Ивайло Иванов и министърът на образованието и науката проф. Галин Цоков.
/ТТ/

Title Таксиметрови шофьори излизат на протест в София и други градове на страната срещу поскъпването на задължителната застраховка:
Таксиметрови шофьори от цялата страна ще излязат на протест днес, обявявайки се срещу поскъпването на задължителната застраховка „Гражданска отговорност“.  
От 08:00 часа сутринта такситата ще започнат да се събират пред Националния стадион „Васил Левски“, а от 09:00 часа колоната ще потегли под формата на автошествие по маршрут, преминаващ покрай всички институции, имащи отношение към проблема с повишаването на гражданската отговорност, посочват организаторите. 
От Националния таксиметров синдикат съобщиха на своята фейсбук страница, че организират проявата заедно с Браншова организация на таксиметровите превозвачи и шофьори в България и Браншова камара на таксиметровите водачи и превозвачи. 
Организаторите посочва, че едновременно с авто-колоната в София ще тръгнат и шествия с таксиметрови автомобили в Бургас, Варна, ,Велико Търново, Враца, Русе, Плевен, Ямбол, Пазарджик, Сливен, Шумен, Слънчев бряг, Несебър, Тутракан. По-късно предстои да се включат Пловдив и Перник. 
Имаме ясна позиция по въпроса какво искаме от институциите във връзка с решаването на проблема ни със застрахователните компании, посочват организаторите. 
Протестните прояви в София ще бъдат две. От Съюз „Такси“ съобщиха, че от 11:00 часа в София таксиметрови автомобили ще се събират в няколко точки на града, като под формата на шествие с три лъча ще се отправят към площад  „Княз Александър I“, където до 13:00 ще се проведе протестен митинг. 
Двата протеста имат различни виждания по въпроса с поскъпването на гражданската отговорност за такситата. 
От Съюз „Такси“ посочиха: „Ако се налага увеличение, то ние няма да приемем по-голямо от 50%“. 
„Не приемаме фиксацията на Съюз „Такси“ за „увеличение до 50%“, защото смятаме че не е в интерес на таксиметровите шофьори и в нея прозира съмнителна мотивация“, е позицията на Националния таксиметров синдикат. 
Необходимата премия за покритие на риска на задължителната застраховка при таксиметровите автомобили е нормално да бъде в пъти по-висока от тази за останалите леки автомобили, съобщиха от Асоциацията на българските застрахователи по повод актуалната ситуация с ценовата динамика по застраховката "Гражданска отговорност". 
Комисията за финансов надзор образува проверка, в рамките на която е изискала от поднадзорните си лица данни, въз основа на които да бъдат установени фактите във връзка с твърденията за поскъпването на задължителната за автомобилите застраховка "Гражданска отговорност" и при необходимост да бъдат предприети надзорни мерки.
/ТТ/

Title Съюзът по хранителна промишленост провежда 21-вата си научно-практическа конференция с международно участие в София:
Традиционният Ден на хранително-вкусовата промишленост в България и 21-вата научно-практическа конференция с международно участие на тема "Хранителната индустрия в България - настояще и бъдеще" ще се проведат днес от 10:30 часа в парк хотел "Москва", София, съобщиха организаторите от Съюза по хранителна промишленост (СХП).
Конференцията ще бъде открита от председателя на СХП д-р Светла Чамова.
По време на събитието ще бъдат връчени и наградите от националния конкурс на СХП "Хранително-вкусовата промишленост - нови продукти и технологии 2024 година".
Тематичните направления на конференцията ще бъдат хранителната индустрия - настояще и бъдеще; европейски и световни предизвикателства в бъдещето на храните; науката и прилагане на условията за напредък; програми и проекти в помощ на бизнеса; човешкият ресурс - стълб в развитието на хранително-вкусовата промишленост.
Целта на организаторите е конференцията да се превърне в открит форум за дискусии, въпроси и отговори, вълнуващи участниците.
Събитието се провежда под патронажа на министъра на земеделието и храните.
/ВЙ/

Title Севернокорейци вече са се сражавали с украинските сили на страната на Русия, обяви Южна Корея:
Севернокорейски военнослужещи вече са участвали в сражения с украинските сили като част от въздушнодесантните войски на Русия, бе обявено днес в парламента на Южна Корея по информация на южнокорейското разузнаване, предаде Ройтерс.
Около 10 900 севернокорейци са били разположени в руската Курска област, уточнява световната агенция, като се позовава на информация от Сеул.
Пхенян е изпратил и още оръжия на Русия за войната в Украйна, включително и гаубици и ракетни установки, продължава Ройтерс, позовавайки се на изказвания на южнокорейски парламентаристи, които са цитирали националната разузнавателна служба.
Разузнаването в Сеул все още се опитва да определи точния брой на жертвите, дадени досега от Северна Корея, както и това дали някой от изпратените от Пхенян военнослужещи се е предал, посочва Ройтерс.
/ИТ/

Title Франс прес: Срещата на Г-20 в Рио де Жанейро завърши между въпросите за климатичната криза и ядрената заплаха и с европейско недоволство:
Срещата на върха на страните от Г-20 - групата на най-силните световни икономики, приключи снощи в бразилския мегаполис Рио де Жанейро с въпроси за климатичната криза и ядрената заплаха, съпроводени с европейско недоволство от приетата обща декларация на участващите лидери, предаде Франс прес.
Домакинът на форума - бразилският президент Луиз Инасио Лула да Силва, нарече "борба за оцеляване" едно от основните предизвикателства, залегнали в дневния ред на състоялата се в понеделник и вторник среща на най-високо равнище - борбата с климатичните изменения, посочва световната агенция.
АФП е на мнение, че в Г-20 така и не са могли да дадат решителен тласък на развитието в тази област, и то в контекста на навлязлата във втората си седмица двадесет и девета Конференция на страните (COP29) по Рамковата конвенция на ООН за изменението на климата (РКООНИК) в столицата на Азербайджан - Баку.
Очакванията в Рио са били високи, като се има предвид че присъстваха и ЕС - и в лицето на председателката на ЕК Урсула фон дер Лайен, и Африканският съюз, като са били представлявани 85 процента от световния брутен вътрешен продукт, както и е ставало въпрос за страни с 80% от емисиите на парникови газове, обръща внимание Франс прес.
Като се има предвид, че климатичната конференция на ООН догодина ще е също в Бразилия - в град Белем, в сърцето на Амазония, Лула да Силва призова към действие, акцентира АФП. "Не можем да отложим задачата на Баку за Белем", заяви той по време на последната пленарна сесия на форума на Г-20 вчера.
"Историята ни наблюдава", каза на свой ред напускащият след 2 месеца Белия дом американски президент Джо Байдън, който днес празнува 82-рия си рожден ден. В неделя той стана първият действащ президент на САЩ, влязъл в джунглата на Амазония.
От друга страна, въпреки желанието на бразилския президент "да се говори за бедните, а не за войните", въоръжените конфликти присъстваха на срещата в Рио де Жанейро, още повече вчера се навършиха 1000 дни от началото на войната на Русия в Украйна,  посочва АФП.
Външният министър на Русия Сергей Лавров, който представляваше Москва, заяви, че ще има "съответстваща реакция" от страна на Кремъл на обстрела на Киев по вътрешността на Русия с тактически балистични ракети АТАКМС американско производство.
По този повод френският президент Еманюел Макрон призова руския президент Владимир Путин, за когото има издадена заповед за арест от Международния съд в Хага в момента, в който напусне границите на Русия, "да прояви разум".
Ядрената заплаха стана актуална на форума на Г-20 заради одобрената от руския държавен глава актуализирана ядрена доктрина на страната му.
Във връзка с войната в Украйна германският канцлер Олаф Шолц стана изразител на европейското недоволство от общата декларация, в която "не е ясно упомената отговорността на Русия" за конфликта, отбелязва Ройтерс.
Декларацията е била изготвена ден по-рано по настояване на бразилския президент Лула да Силва, който е ограничил острата дискусия по тази тема, посочва световната агенция.
"Твърде недостатъчно е, когато Г-20 не може да намери думите, от които да стане ясно, че отговорността е на Русия", заяви Шолц в Рио де Жанейро. 
"Комюникето ни беше приключено от Лула да Силва. Не успяхме да изложим позиция, каквато трябваше да представим" е мнението на Макрон, цитирано от Ройтерс.
 
/ИТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Сгради и места в страната ще светят в синьо и ще излъчват послания срещу насилието над и между деца:
Емблематични сгради и места в цялата страна ще светят в синьо днес от 18:00 ч. Те ще бъдат озвучени и от специално създадено аудиопослание срещу насилието над и между деца. Инициативата е част от Националната кампания на Държавната агенция за закрила на детето (ДАЗД) „Бъди смел, бъди добър“ и е във връзка с 35-годишнината от приемането на Конвенцията на ООН за правата на детето. За това съобщиха от пресцентъра на ведомството.
Целта е чрез звук и светлина още веднъж да насочим вниманието на цялото общество към необходимостта от нулева толерантност към насилието над и между деца, коментират от ДАЗД. Оттам публикуваха и списък с градовете, които ще бъдат включени в инициативата. Сградите на общините, читалища, културни центрове са част от местата, които ще бъдат осветени и озвучени.
Пълен списък
Благоевград – сградата на Камерна опера на пл. "Гоце Делчев"
Кресна – сградата на СУ "Св. Паисий Хилендарски", ул. "Цар Борис III" № 12
Бургас – Ще се освети моста над морето
Руен – сградата на община Руен,  ул.“Първи май“ № 18
Средец - Сградата на Общински детски комплекс, ул. "Перущица" 2 Б.
Бяла, област Варна – Читалище „Пробуда 1928”, ул. "Андрей Премянов" № 14 (пл. "Европа")
Ветрино – сградата на община Ветрино, ул. "Г.С. Раковски" № 24
Враца – сградата на община Враца, ул. Стефанаки Савов № 6
Девня – сградата на Център за подкрепа за личностно развитие, ул. "Фронтоваци" № 18-20
Криводол – сградата на община Криводол, ул. Освобождение № 13.
Роман – Сградата на община Роман, бул. Христо Ботев № 132-136 или сградата на училището, което се намира срещу сградата на общината
Балчик – общинска сграда,  ул. "Дионисполис" №2
Шабла – читалище „Зора“, ул. "Равно поле" № 36
Дупница – сградата на община Дупница, пл. Свобода 1
Сапарева баня – сградата на СУ "Христо Ботев", ул. „Княз Борис“ № 3
Село Галата, община Тетевен – ОУ "Георги Бенковски"
Берковица – Часовниковата кула на пл. Йордан Радичков № 4 (в непосредствена близост до общинска администрация Берковица).
Батак – Народно читалище "4-ти май - 1897 г.", пл. "Освобождение" № 1
Белово – Исторически музей, ул. "Христо Ботев" № 16
Пазарджик – Зала "Маестро Георги Атанасов", бул. "България" № 2
Перник – Минна дирекция, пл. "Свети Иван Рилски" № 1
Радомир – Младежки културно-информационен център, ул. "Кирил и Методий" № 24, сградата до съда
Гулянци – сградата на Община Гулянци, ул. Васил Левски № 32
Искър – сградата на СУ "Христо Смирненски", ул. "Георги Димитров" № 48
Пловдив – Дом на културата "Борис Христов", ул. "Гладстон" № 15.
Бяла, област Русе – Мостът на Колю Фичето
Село Ценово – сградата на Народно читалище "Христо Ботев - 1898", ул. "Цар Освободител" № 79
Главница – Средно училище "Васил Левски", ул. "Оборище" № 57
Кайнарджа – сграда на община Кайнарджа, ул. "Димитър Дончев" № 2
Село Баните, област Смолян – СУ  "Христо Ботев", ул. "Иван Вазов" №10.
Смолян – сградата на Община Смолян, бул. "България" № 12.
Ботевград – Часовниковата кула в Ботевград
Етрополе – сградата на НЧ "Тодор Пеев - 1871", пл. "Девети септември"
София – сградата на Столична община, ул. "Московска" 33
Стара Загора – сградата на община Стара Загора, бул. Цар Симеон Велики №107
Хасково – Камбанарията на монумент "Света Богородица", гр. Хасково, парк "Ямача"
Болярово – сградата на община Болярово
В края на септември ученици от столичното 140-о Средно училище "Иван Богоров" се срещнаха с някои от най-изявените български спортисти Невяна Владинова, Ивет Горанова, Станимира Петрова и Рами Киуан. С инициативата беше дадено началото на кампанията.
/ТТ/

Title Министър Виолета Коритарова ще посети област Бургас за проверка на ключови обекти и среща с местната власт:
Служебният министър на регионалното развитие и благоустройството инж. Виолета Коритарова ще е на двудневно посещение в област Бургас. Програмата на министъра включва проверка на изпълнението на ключови инфраструктурни обекти в региона, както и среща с представители на местната власт за обсъждане на ситуацията с водоснабдяването в региона, съобщиха от министерството.
Днес от 11:30 часа регионалният министър се предвижда да инспектира язовир "Порой" в община Поморие. Водоемът се намира по поречието на Хаджийска река между селата Порой и Оризаре. По-късно, от 13:00 часа, министърът ще провери и състоянието на яз. "Ахелой", изграден по поречието на река Ахелой край село Каблешково, община Поморие. Двата язовира са от стратегическо значение за водоснабдяването на област Бургас. От 14:30 часа министър Коритарова ще инспектира състоянието на яз. "Ясна поляна" и пречиствателната станция за питейни води към него.
Около 15:30 часа министърът ще провери състоянието на мостовото съоръжение, което свързва град Черноморец със Созопол и Бургас. От 16:30 часа Виолета Коритарова ще инспектира основния ремонт на третокласния път Бургас-Созопол - Ясна поляна.
На 21 ноември от 09:30 часа министър Коритарова ще се срещне с кметовете на общините Бургас, Айтос, Карнобат, Сунгурларе, Царево, Руен, Средец, Приморско, Созопол, Несебър, Поморие. На нея ще бъдат обсъдени проблемите с водоснабдяването в региона. Срещата ще се състои в сградата на ВиК-Бургас.
По-късно, от 12:30 часа, регионалният министър ще провери изпълнението на проекти в региона, финансирани по правителствената инвестиционна програма със средства от бюджета.
В началото на ноември представители на държавата и на местната власт постигнаха съгласие по необходимостта от предприемане на дългосрочни, средносрочни и краткосрочни мерки за решаване на водния проблем в регионите на Плевен, Шумен и Търговище. Подобно решение бе постигнато за регионите на Кочериново и Кюстендил. Служебният министър на регионалното развитие и благоустройството Виолета Коритарова заедно с министъра околната среда и водите Петър Димитров проведоха поредица от срещи с кметовете в регионите, в които най-силно се усеща безводието в страната. Двете министерства не спират да работят по проблема, който тази година е много остър, посочи тогава министър Коритарова. 
В средата на този месец МРРБ апелира Плевен и Ловеч, както и всички останали общини в страната, да приоритизират ВиК обекти по Инвестиционната програма за общински проекти.
Справка, публикувана на интернет страницата на МРРБ, за населени места с нарушено водоснабдяване, подадена от ВиК операторите на обособените територии на 18 ноември за периода 11-17 ноември, показва, че са засегнати 255 580 души в 72 общини в страната.
/ВЙ/

Title Транспортни трудности очакват жителите и гостите на Гърция днес заради обща стачка:
Сериозни затруднения с обществения транспорт и с други услуги очакват жителите, както и посетителите на Гърция днес заради общата 24-часова стачка, обявена от двата основни синдиката на служителите в публичния и в частния сектор, съобщават гръцките медии.
Участие в стачката обяви Общогръцката моряшка федерация, което означава, че фериботите ще останат в пристанищата, предаде iefimerifa.gr.
Синдикатът на работещите в железопътния транспорт също участва в стачката, но се очаква да бъдат изпълнени част от курсовете на основния превозвач Hellenic Train и на крайградската железница на Атина с базов персонал.
Градският транспорт в Атина, т.е. метрото, автобусите и тролейбусите, няма да се движи от началото на сутрешната смяна до 9 часа и от 21 ч. до края на вечерната смяна.
В Солун ще се движат едва 50 автобуса. Нормално ще се движат превозните средства, които обслужват хора със специални нужди, както и нощната линия до летището.
Сайтът за информация за гражданите „Одигос ту полити“ към вторник по обяд нямаше информация за очаквани стачни действия във въздушния транспорт.
Основната протестна демонстрация на синдикатите ще се състои от 11 ч. на площад "Клавтмонос" в Атина.
Общите искания на синдикатите се отнасят до мерки за справяне с поскъпването на живота и увеличените жилищни разходи, възстановяване на законодателните разпоредби за колективните трудови договори, борба с картелите на пазара. Синдикатите на държавните служители настояват за връщане на 13-ата и 14 ата заплата, реални увеличения на работната заплата, увеличаване на необлагаемия минимум на 12 хиляди евро.
В различните сектори обаче стачкуващите издигат и специфични искания.
/ВН/

Title Украйна ще загуби, ако САЩ спрат да помагат, предупреди Зеленски в интервю за американска телевизия:
Президентът на Украйна Володимир Зеленски заяви снощи в интервю за американския телевизионен канал "Фокс Нюз", че Украйна ще загуби битката с Русия, ако САЩ спрат да помагат на страната му, предаде Франс прес.
Киев и европейските му съюзници се опасяват, че ангажиментът на Вашингтон към Украйна може да бъде отменен с встъпването във власт на новоизбрания американски президент Доналд Тръмп в Белия дом през януари, посочва АФП. 
"Ако те спрат (помощта си), аз мисля, че ще загубим. Разбира се, ще се държим, ще се борим (...), но мисля, че това няма да е достатъчно, за да оцелеем", заяви украинският лидер пред американската телевизия, чиято аудитория в САЩ е съставена предимно от консерватори, отбелязва АФП.
/ИТ/

Title Мъж на 35 г. е загинал в украинския град Херсон при руски артилерийски обстрел, обявиха местните власти:
Мъж на тридесет и пет години е бил убит при руски артилерийски обстрел на Днепровски район на украинския град Херсон, а двама души са били ранени, предаде Укринформ. 
Началникът на военната администрация на Херсонска област, територии от която са контролирани от руските сили, Олександър Прокудин написа за това в своя канал в приложението "Телеграм".
"За жалост руската армия отне живота на още един жител на Херсонска област", заяви Прокудин, пояснявайки, че мъжът е издъхнал от раните си. Ранените са мъж и жена.
/ИТ/

Title Над 20 предполагаеми членове на банди бяха убити в столицата на Хаити; спря дейността на "Лекари без граници" там:
Над 20 предполагаеми членове на банди бяха убити в Порт о Пренс, след като местни жители се присъединиха към полицията в осуетяването на среднощно нападение в предградие на столицата на Хаити, предаде Ройтерс.
Кварталът "Песион Вил" беше затворен тази нощ, след като живеещи там граждани барикадираха улиците и призоваха тези, които не живеят в района, да си останат по домовете. Някои се въоръжиха с мачете и чукове, за да защитят квартала си от ново гангстерско нашествие.
Репортер на Ройтерс видя в квартали на Порт о Пренс най-малко 25 тела на предполагаеми престъпници, които са били подпалени от местни жители. Заместник-говорителят на националната полиция Лионел Лазар заяви за световната агенция, че около 30 души, които той определи като бандити, са били убити през нощта.
"В тези моменти местното население застана твърдо до националната полиция. Гражданите ще продължат да действат рамо до рамо със служителите на правоприлагащите органи", каза той.
Местната жителка Анара каза за Ройтерс, че от полунощ в квартала ѝ са започнали да прииждат "въоръжени до зъби" мъже и жени и че никой не е знаел кой ги праща. "Дадохме им категоричен отпор. Няма да напуснем квартала си", заяви тя.
Лазар каза пред местното радио, че полицията е заловила въоръжени мъже, пристигнали с микробуси, от които са били иззети огнестрелни оръжия, включително и автомати "Калашников".
Междувременно неправителствената организация "Лекари без граници", която е сред основните служби за безплатни здравни грижи в островната държава в Карибския басейн, обяви, че спира дейността си в околностите на Порт о Прес заради изнасилвания и смъртни заплахи от страна на полицията, информира Ройтерс.
Хиляди са убити в конфликта между бандите, а над 700 000 души в Хаити са разселени, посочва световната агенция, като допълва, че близо 6000 души са изправени пред гладна смърт.
/ИТ/

Title Кремъл: Западът продължава да използва Украйна като инструмент за нанасяне на стратегическо поражение на Русия:
Западът продължава да използва Украйна като инструмент за нанасяне на поражение на Русия, заяви говорителят на Кремъл Дмитрий Песков пред руската агенция РИА, която разпространи думите му днес, предаде Ройтерс.
"Западните политици продължават своята линия, насочена към нанасяне на стратегическо поражение на нашата страна", казва Песков за РИА, коментирайки написаното в медии, че Вашингтон е дал резрешение на Киев да използва произведени в САЩ тактически балистични ракети с голям обсег АТАКМС за удари дълбоко във вътрешността на Русия.
"И, разбира се, те използват Украйна като инструмент в ръцете си, за да постигнат своите цели", добавя Песков.
 
/ИТ/

Title САЩ предоставят противопехотни мини на Украйна, пише "Вашингтон пост":
Президентът на САЩ Джо Байдън е одобрил предоставянето на противопехотни мини на Украйна, пише американският в. "Вашингтон пост", цитиран от Ройтерс.
Официален държавен представител, цитиран в материала на изданието, казва, че Украйна се е ангажирала да не използва мините в гъсто населени райони, уточнява световната агенция.
Държавният департамент на САЩ одобри по-рано потенциалната продажба на военно оборудване и съпътстващи военни помощи за Киев на стойност 100 милиона долара, предаде Ройтерс, като се позова на изявление на Пентагона.
Дания на свой ред отпусна помощ в размер на над 130 милиона евро за развитието на украинската оръжейна индустрия. 
/ИТ/

Title Орлин Горанов към публиката: Не изпускайте любовта, тя е всичко в този живот:
Не изпускайте любовта, тя е всичко в този живот, призова от сцената Орлин Горанов. На 19 ноември вечерта той представи концерт-спектакъл, наречен „50 години магия“. Събитието бе в изпълнената до краен предел  зала 1 в НДК, видя репортер на БТА. В продължение на два часа звучаха песни от целия творчески път на артиста.
Два от най-големите си хитове той представи в дуети – „Да започнем отначало“ с Орлин Павлов и „Светът е за двама“ с Любо Киров. Павлов бе представен от домакина на вечерта като „изключителен колега и суперприятел“ и „едно дете, което познавам от 10-годишен“. Сбъдна се моята мечта – две орлета на едно място, каза Орлин Горанов.
На сцената излязоха също Кристина Димитрова – за „Детски спомен“, Мариана Попова – за „Чуй ме“, и Алекс Раева – за китка от кавъри. Самостоятелно, Орлин Горанов изпя „Мъжката любов“, „Мъжка песен“, „Срещата“, „Дихание“, „Все още“, „Не казвай сбогом тази нощ“, „Животът е прекрасен“...
„Започвайте винаги отначало. Не се притеснявайте. Животът е прекрасен. Радвайте му се, защото всеки нов ден може да ви даде нова емоция, нова среща, нова любов. Да, има един неприятен момент в човешкия живот – понякога толкова дълго я чакаме, че даже не я дочакваме. Или пък сме отворили обятия, а тя минава покрай нас. Ето какво се случва тогава“, каза той преди да запее „Когато свършва любовта“.
„Като представител на старата школа, много уважавам жените – това са нашите майки, съпруги, сестри... Жената е свещено създание. Какво ли не правим за вас, скъпи дами... Влюбваме се, полудяваме, войни водим дори – помните Парис и Елена... Искам да ви пожелая, в тези свещени дни преди Коледа, да бъдете обичани“, каза Орлин Горанов. И това беше само един от жестовете, които отправи към дамите в залата. Преди това обаче поздрави и представителите на силния пол с 19 ноември – Международен ден на мъжа.  
„Тази среща чакам цяла година“, каза Орлин Горанов на публиката, която в края на спектакъла го аплодира, изправена на крака.
На сцената бяха също Радо Казасов – барабани и автор на концертните аранжименти, Евден Димитров – бас, Денис Попстоев – клавишни и саксофон, музикантите от „Ку-ку бенд“ – Кристиян Илиев (пиано) и Цветан Недялков (китара), тромпетистът на група „Акага" – Иво Казасов, както и „Тринити“ (беквокали). По адрес на вокалното трио, Орлин Горанов каза: „Изпитвам неистово удоволствие и желание да работя с млади колеги. Неслучайно, отстъпвам сцената на тези прекрасни същества, защото съм сигурен, че ги очаква бляскава кариера“. Триото представи своя нова авторска песен от първия си албум, излязъл по-рано тази година.
Участва и симфоничният оркестър Симфониета – Враца, с диригент Георги Милтиядов, който е автор на оркестровите аранжименти.
Сред публиката бяха президентът Румен Радев и съпругата му, колеги и приятели на Орлин Горанов – актьори, певци, музиканти, композитори и хора, с които е работил през годините.
„Вярваме, че опитът и постиженията Ви служат като достоен пример, напътстващ младите творци в музикалното изкуство“, се казва в поздравителния адрес на държавния глава и съпругата му Десислава Радева. Те отбелязват, че вече пет десетилетия Орлин Горанов неотклонно радва и завладява сърцата на родната и световна публика. Подчертават открояващия се глас и автентичния дух на цялостното му музикално творчество, което вдъхновява и вълнува поколения българи. „Вашата блестяща кариера е съпътствана от любовта на поколения като най-ярък символ на музикален престиж“, се казва още в адреса.

/ДД/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Китай има ключова роля за предотвратяването на ядрена ескалация, обяви френският президент на срещата на Г-20:
Китай има ключова роля за предотвратяването на ядрена ескалация, обяви френският президент Еманюел Макрн на завършилата снощи среща на върха на Г-20 (групата на най-силните световни икономики) в Рио де Жанейро (Бразилия), предаде Ройтерс.
Изявлението последва действията на руския президент Владимир Путин, който даде знак за нараснала вероятност от ядрен удар, отбеляза световната агенция.
Държавният глава на Русия одобри актуализирана ядрена доктрина на страната, информира вчера Ройтерс, позовавайки се на документ, публикуван на сайта на руското правителство.
Макрон се срещна с китайския президент Си Цзинпин в кулоарите на форума на Г-20. Френският лидер каза, че е помолил колегата си от Пекин да окаже натиск върху Путин да прекрати войната в Украйна, от началото на която вчера се навършиха 1000 дни.
Същевременно Макрон призова руския президент "да прояви разум". Френският държавен глава заяви, че решението на Северна Корея да помогне с военнослужещи на руската армия в сраженията ѝ с украинските сили е повишило отговорността на Китай.
Според Макрон Пекин е длъжен да повлияе на лидера на Кремъл, особено след одобрението на актуализираната ядрена доктрина на Русия. Путин е дал одобрението си, след като Украйна използва за обстрел на обекти на руска територия американски тактически балистични ракети АТАКМС, посочва Ройтерс.
/ИТ/

Title Перуански съд постанови предварителен арест до 3 г. за брата на президентката на страната:
Перуански съд постанови снощи предварителен арест със срок до три години за брата на президентката на страната Дина Болуарте - Никанор Болуарте, който е разследван за предполагаема търговия с влияние, подкупи и участие в организирана престъпна група, предаде Ройтерс.
Агенцията допълва, че главата на държавата може да бъде засегната от предстоящото дело.
Освен това съдът издаде заповед на полицията "незабавно" да открие и арестува Никанор Болуарте, който не се е явил на изслушванията си тази седмица.
Съдията Ричард Каруанчо постанови, че съществува "висока степен на вероятност" братът да е съучастник във въпросните престъпления и че има възможност да избяга благодарение на близостта си с "кръговете на властта" предвид роднинската си връзка с президентката. Защитата обжалва съдебното решение.
Никанор беше задържан от полицията през май тази година за няколко дни като предварителна мярка. Домът му бе обискиран в рамките на разследване за предполагаемо незаконно забогатяване на президентката Дина Болуарте. Тя бе заподозряна заради носените от нея часовници "Ролекс" и луксозни бижута, припомня Ройтерс. 
/ИТ/

Title Държавният секретар на САЩ нарече венецуелски опозиционен лидер "новоизбран президент":
Държавният секретар на САЩ Антъни Блинкън нарече снощи за първи път венецуелския опозиционен лидер Едмундо Гонсалес Урутия "новоизбран президент" на страната му, предаде Ройтерс.
Това е знак, че Вашингтон се стреми да засили натиска върху действащия държавен глава на Венецуела Николас Мадуро, отбелязва световната агeнция.
САЩ обвиниха Мадуро в манипулиране на вота на произведените на 28 юли тази година президентски избори в южноамериканската страна. Централната избирателна комисия и Върховният съд на Венецуела обявиха Николас Мадуро за победител.
Опозицията на свой ред каза, че според оценката на гласуването, направена от наблюдатели, победата на Гонсалес е категорична.
"Венецуелският народ даде гръмко гласа си на 28 юли и според него Гонсалес е новоизбраният президент", написа в социалната платформа "Екс" Блинкън, който в момента е в бразилския мегаполис Рио де Жанейро за срещата на върха на Г-20 (групата на най-силните световни икономики).
"Демокрацията изисква волята на гласоподователите да бъде зачетена", добави в публикацията си Блинкън.
Седемдесет и пет годишният Гонсалес напусна Венецуела в посока Испания, след като венецуелското правителство издаде заповед за ареста му.
"Ние сме дълбоко благодарни за признаването на неприкосновената воля на венецуелците", написа опозиционният водач на свой ред в "Екс" в отговор на публикацията на Блинкън.
/ИТ/

Title ОБНОВЕНА Русия е свалила 42 украински дрона над поне 8 области, обяви руското Министерство на отбраната:
Руската противовъздушна отбрана е унищожила снощи 42 украински дрона над поне осем южни и централни области в европейската част на страната, обяви Министерството на отбраната на Русия, цитирано от Ройтерс.
Тридесет и два са свалените украински безпилотни летателни апарати в граничещата с Украйна Брянска област, а два - в Подмосковието, поясниха местните власти.
Руското военно министерство уточни, че въпросните 42 дрона са били свалени между 21:00 ч. и 23:55 ч. Ведомството обяви, че един дрон е бил обезвреден над територията на Смоленска област, в близост до границата с Беларус. Не се дават подробности за нанесени щети. По данни на министерството броят на дроновете, прехванати в Брянска и Курска област, е безпрецедентен. 
Александър Богомаз, губернатор на Брянска област, съобщи за действия на руската ПВО в серия от публикации в своя канал в приложението "Телеграм". 
Губернаторът на Воронежка област, която граничи със Североизточна Украйна, Александър Гусев заяви, че украинските сили са атакували завод за производство "само на граждански" стоки, като атаката е предизвикала пожар.
По информация от ведомството насочени от Украйна безпилотни летателни апарати са били прехванати от руската противовъздушна отбрана и над Ростовска и Калужка област.
Губернаторът на Белгородска област Вячеслав Гладков обяви, че "няколко" дрона са свалени, като и там няма пострадали. Гладков добави, че отломки от дронове са нанесли щети на завод, инфраструктурни обекти и електрически мрежи в град Алексеевка.
/ИТ/

Title Новоизбраният президент на САЩ Доналд Тръмп заяви, че няма да размисли за номинацията на Мат Гейц за главен прокурор:
Новоизбраният президент на САЩ Доналд Тръмп, който ще встъпи в длъжност през януари, заяви снощи, че не смята да размисли по въпроса за избора си на Мат Гейц за главен прокурор и министър на правосъдието в бъдещото си правителство, предаде Ройтерс.
На въпрос дали ще помисли отново за номинацията на Гейц, Тръмп отговори с "Не". Той говори в американския щат Тексас, където присъства на шестото изпитателно изстрелване на ракетата "Старшип" на компанията на Илон Мъск "Спейс Екс".
Тръмп не отговори на въпрос колко далече може да стигне, за да назначи конгресмена Гейц - свой съпартиец от републиканците, уточнява Ройтерс.
Същевременно телевизионният канал Си Ен Ен разпространи снощи, че се очаква новият американски президент да номинира бившата кечистка Линда Макмеън, съпруга на ръководителя на световния кеч Винс Макмеън, за министър на образованието.
/ИТ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Грузия и Исландия са последните два възможни съперника на България в плейофите в турнира на УЕФА Лигата на Нациите:
Чехия спечели оспорваната група В/1 в турнира на УЕФА Лига на нациите, след като надви с 2:1 Грузия на свой терен. В другата среща от групата Украйна се справи с 2:1 като гост на Албания. Преди началото на днешните мачове четирите отбора бяха в рамките на две точки, но сега Чехия завършва на върха с 11 и печели промоция за Лига А.
На 2-о място е Украйна с 8, като "жълто-сините" с 8 точки ще играят бараж за изкачване. Новината от тази група е 3-ото място на Грузия, което ги прави потенциален съперник на България в плейофите за място в Лига В. Албания изпада.
Чехите започнаха много активно мача и още в 3-ата минута Павел Шулц откри резултата, завършвайки атака от ляво и подаване на Ян Климент. В 24-ата минута Адам Хложек удвои от фаул, изпълнен от границата на наказателното поле. Грузинците се вдигнаха чак в края на първото полувреме, но изстрел на голямата звезда на тима Хвича Кварацхелия се отби в страничната греда.
След почивката Грузия се вдигна на щурм, но стигна само до едно попадение, дело на Жорж Микаутадзе в 60-ата минута след подаване на Отар Какабадзе.
Украйна тотално доминираше при гостуването си в Тирана и също рано-рано си реши мача. Олександър Зинченко откри в 5-ата минута, а мощният Роман Яремчук удвои в 10-ата. Недим Байрами намали за домакините в 60-ата минута, след като съдията отсъди нарушение на вратаря Анатолий Трубин. Малко преди края на мача пък Артьом Довбик пропусна да вкара трети гол в албанската врата.
В група В/4 досегашният лидер Турция се свлече на 2-ото място, след като Черна гора ги победи с 3:1 на стадиона в Никшич. Под проливния дъжд черногорците – вече изпаднали и без точки, не се щадиха и се раздадоха до край. В герой за домакините се превърна нападателят на Лече (Италия) Никола Кръстович, който вкара и трите попадения. Много му помогна и вратарят на гостите Мерт Гюнок, показал се като крайно неубедителен. За Турция за 1:1 вкара Кенан Йълдъз в 37-ата минута.
От поражението на турците се възползва вдъхновеният отбор на Уелс, който направи обрат срещу Исландия и от 0:1 стигна до убедителното 4:1.
Исландия, заедно с Грузия, Република Ирландия и Словения ще бъдат потенциалните съперници на България на жребия на 22-и ноември от 13.00 часа в Нион като заемащи 3-ите места в четирите групи на Лига В. България остана 2-а в група С/3 и по този начин стигна до въпросните плейофи. На същата церемония ще бъдат определени двойките за четвъртфиналите, както и съперниците в баражите в другите дивизии.
Синът на исландската легенда Ейдур Гудьонсен – Андри откри резултата за Исландия в 8-ата минута, след като преди това вратарят на Уелс Даниъл Уърд спаси изстрел на Ори Оскарсон. С два гола до почивката на Лиъм Кълън обаче домакините обърнаха хода на срещата до 2:1. Пълният с енергия състав на Уелс не се спря след почивката и този път Кълън направи две асистенции на Брендън Джонсън и на Хари Уилсън за крайното 4:1, което означаваше и 1-о място и промоция по-нагоре.
/АВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Израелски военнослужещи убиха трима бойци от "Ислямски джихад“ при акция на Западния бряг, казаха медици:
Израелски военнослужещи застреляха трима бойци от палестинската военизирана групировка „Ислямски джихад“ при акция в град Кабатия в окупирания от Израел Западен бряг, предаде Ройтерс, като се позова на палестинското здравно министерство и на групировката.
Военното крило на подкрепяната от Иран групировка „Ислямски джихад“ каза, че трима от членовете му са били убити в престрелка с израелски сили, които нахлули в Кабатия близо до град Дженин.
Палестинското здравно министерство обяви също, че двама палестинци са били убити при израелски обстрел в Дженин.
Към момента на съобщението от палестинска страна е нямало коментар на Израел относно нито един от двата случая, отбелязва Ройтерс.
Насилието по целия Западен бряг нарасна с началото на войната между Израел и „Хамас“ в ивицата Газа преди повече от 13 месеца. Стотици палестинци, включително въоръжени бойци, както и цивилни,  хвърлящи по израелски военнослужещи, бяха убити при сблъсъци с израелските сили за сигурност, посочва Ройтерс.
По информация на палестинското здравно министерство броят на убитите на Западния бряг от началото на войната в Газа на 7 октомври миналата година е най-малко 787 души, включително 167 деца. Ведомството не разграничава мирните жители от бойците в своята статистика, отбелязва Ройтерс.
Според израелските власти десетки израелци са били убити през последната година при палестински улични нападения.
/ИТ/

Title Гол от дузпа на Доминик Собослай отне победата на Германия в Унгария в Лигата на нациите, четири попадения на Виктор Гьокереш за Швеция срещу Азербайджан:
Германия се размина с победа и завърши 1:1 с Унгария, но все пак оглави група А/3 в турнира на УЕФА Лига на Нациите. Единственото попадение за германците вкара Феликс Нмеча в 76-ата минута, след като беше най-съобразителен при меле след изпълнение на ъглов удар. В 4-ата минута на добавеното време обаче, унгарците правеха последна атака, а след центрирането в наказателното поле, последваха изстрели на Собослай и на Михай Ката. Шутът на резервата Ката попадна в ръката на Робин Кох. Съдията Дуйе Струкан беше привикан на монитора край тъчлинията, за да прегледа ситуацията. Струкан не се бави много и посочи бялата точка, а Собослай не остави никакъв шанс на вратаря Александър Нюбел. Така унгарците, стигнали до точката в 98-ата минута, остават непобедени у дома повече от две години.
Преди почивката германците опитваха някакъв натиск, а през втората част им беше отменено и попадение. Все пак те стигнаха до гол, но преди него унгарският централен нападател Адам Салай получи пас от Барнабас Варга, излезе сам срещу Нюбел и стреля, но германският страж изби в ъглов удар с една ръка.
Германците са с 14 точки и като победители ще бъдат поставени при жребия в петък за четвъртфиналите на турнира. На 2-о място остана Нидерландия, която пропусна доста положения, беше й отменен гол, но в крайна сметка се задоволи с 1:1 при гостуването на Босна и Херцеговина. "Лалетата" също продължават, но ще бъдат в урната на непоставените.
Брайън Броби откри за Нидерландия в 24-ата минута, разписвайки се от близо след атака от дясно. Босненците избежнаха 11-а загуба в последните си 12 мача, след като стигнаха до гол на Ермедин Демирович в 67-ата минута.
Въпреки многото промени в състава, Нидерландия доминираше в сериозни периоди от мача и вратарят Мартин Зломислич имаше доста работа. Броби вкара първото си попадение за мъжкия тим на Нидерландия, а след това пак той и Зиркзее изпуснаха да удвоят.
Но и с такова превъзходство, Босна и Херцеговина все още беше в мача и Един Джеко имаше златна възможност да изравни резултата точно преди изтичането на час игра, но насочи удара си с глава право в ръцете на Марк Флекен. Малко след това капитанът отбеляза от корнер, но беше в засада. Нидерландия отвърна с едно попадение на Ноа Ланг, но в 67-ата минута дойде изравняването. Ермедин Демирович с добавка с глава от близо насочи топката към далечния ъгъл, след като Флекен парира първоначалния удар на Джеко.
Унгария заема 3-ото място в групата и ще играе бараж за запазване на елитния си статут среущ отбор, който е заел 2-а позиция в някоя от групите на Лига В. Босна и Херцеговина, която е при най-добрите благодарение на Ивайло Петев, изпада в Лига В.
В група С/1 първите два отбора бяха ясни отдавна и днес също си взеха очаквани победи. Лидерът Швеция срази категорично Азербайджан с 6:0 и завърши на върха с 16 точки. Четири гола за Трите корони вкара новата им звезда Виокторгьокереш, а два добави деян Кулушевски. Александър Исак пропусна дузпа в мача, който мина реално на една врата.
Словакия си затвърди 2-ото място с минимален успех с 1:0 над Естония, като единствения гол беше дело на Давид Стрелец в 72-ата минута. Словакия беше много по-доминираща, отколкото предполага резултатът, но от тази позиция те ще се насочат към плейофите за промоция на високо ниво.
За Естония в 87-ата минута на терена се появи защитникът на Ботев (Пловдив) Йонас Там. Балтийците обаче трябва да благодарят на треньора cи Юрген Хен, който успя да ги задържи в дивизията и рязко подобри представянето на тима. Азербайджан на последното 4-о място изпада в Лига D.
В група 2 на същата Лига D Малта с 10 души завърши 0:0 с Андора. Малтийците заиграха 10 на терена още от 17-ата минута заради червения картон на Габриел Ментц, но все пак Андора се поздрави с първа точка. В тази група Молдова е 1-а и се класира за Лига С, докато Малта ще играе плейоф.
/АВ/
Моля потвърдете избраните снимки. Това действие не е свързано с плащане. Ако продължите, избраните снимки ще бъдат извадени от баланса на вашите активни абонаментни пакети.
Моля потвърдете изтеглянето на избраните снимката/ите

Title Русия е унищожила 42 украински дрона, обяви руското Министерство на отбраната:
Русия е унищожила 42 украински дрона снощи, обяви руското Министерство на отбраната, цитирано от Ройтерс. По места са отчетени нанесени щети, но към момента на съобщението не е постъпила информация за жертви, допълниха от ведомството.
Губернаторът на Воронежка област, която граничи със Североизточна Украйна, Александър Гусев заяви, че украинските сили са атакували завод за производство "само на граждански" стоки, като атаката е предизвикала пожар.
Руското Министерство на отбраната посочи, че безпрецедентен брой дронове е бил прехванат в други две гранични области - Брянска и Курска. По информация от ведомството насочени от Украйна безпилотни летателни апарати са били прехванати от руската противовъздушна отбрана и над Ростовска и Калужка област.
Губернаторът на Белгородска област Вячеслав Гладков обяви, че "няколко" дрона са свалени, като и там няма пострадали. Гладков добави, че отломки от дронове са нанесли щети на завод, инфраструктурни обекти и електрически мрежи в град Алексеевка.
/ИТ/

Title Събитията днес - Икономика:
СОФИЯ - По повод Световния ден на географските информационни системи (ГИС):
                                - Конференция под надслов "Обединени в ГИС решенията създаваме по-добро бъдеще", организирана от "Есри България" в сътрудничеството с над 50 бизнес, академични, неправителствени и медийни организации, ще се състои от 9:00 ч. в "Гранд хотел Милениум София".
                                - Конференция под надслов "Обединени ГИС за по-добро утре", организирана от ГИС Алианс, ще се състои от 9:00 ч. в хотел "Хаят Риджънси София".
                 - Денят на хранително-вкусовата промишленост в България, съпроводен от 21-вата национална научно-практическа конференция с международно участие на тема "Хранителната индустрия в България - настояще и бъдеще" и националния конкурс на Съюза по хранителна промишленост, ще бъде отбелязан от 10:30 ч. в зала "Европа" на "Парк хотел Москва" под патронажа на министъра на земеделието и храните.
                 - Церемония по връчване на приза "Агробизнесмен на България" за 2024 г., организирана от в. "Български фермер", ще се проведе от 15:00 ч. в хотел "Хилтън".
БУРГАС - Служебният министър на регионалното развитие и благоустройството Виолета Коритарова ще посети област Бургас. Двудневната й програма включва инспекция на изпълнението на ключови инфраструктурни обекти и среща с представители на местната власт за обсъждане на ситуацията с водоснабдяването.
БАКУ - Климатичната конференция СОР29 продължава с публикуване на индекса за ефективност на изменението на климата на "Джърмануоч" (Germanwatch - CCPI).
БРЮКСЕЛ - Евростат представя данни за строителството през септември, както и за производството на велосипеди през 2023 г.
ФРАНКФУРТ - Европейската централна банка (ЕЦБ) ще публикува шестмесечния си доклад за финансовата стабилност.
                         - Реч на вицепрезидента на ЕЦБ Луис де Гиндос, посветена на финансовата стабилност и макропруденциалната политика.
ВОЛФСБУРГ - Синдикатът "И Ге метал" (IG Metall) и работническите съвети във "Фолксваген" (Volkswagen) ще дадат пресконференция във връзка с плановете на компанията за преструктуриране.
САН ФРАНЦИСКО/ШАНХАЙ - Резултати за третото тримесечие обявяват "Енвидиа" (Nvidia) и "Нио" (NIO).
/ЦМ, СС/

Title Събитията днес - Балкани:
ТИРАНА - Годишна среща на външните министри от Централноевропейската инициатива (ЦЕИ). От българска страна в срещата ще участва служебният министър на външните работи Иван Кондов. (до 21)
БЕЛГРАД - Заседание по делото за масовото убийство в училище "Владислав Рибникар" в Белград, извършено на 3 май 2023 г. от 13-годишния ученик Коста Кецманович. Делото се разглежда във Върховния съд срещу родителите на ученика Миляна и Владимир Кецманович, обвинени в неглижиране и малтретиране на малолетно лице. При стрелбата загинаха 9 деца и един охранител, а още няколко ученици и учителка по история бяха ранени.
БЕЛГРАД - Търговска конференция на Обединеното кралство и Западните Балкани. Ще присъства сръбският президент Александър Вучич.
ГЪРЦИЯ - 24-часова обща стачка на двата най-големи синдиката в частния сектор и обществения сектор - ГСЕЕ и АДЕДИ, с искания за спешни мерки за справяне с поскъпването на живота, растящите наеми и жилищни разходи и възстановяване на закона за колективните трудови отношения. Протестната акция ще блокира движението на фериботите и ще засегне железопътния транспорт и градския транспорт в Атина и Солун. В стачката ще се включат също работещите в частното образование, строителството, обществените болници, банковия сектор и други.
БУКУРЕЩ - Очаква се да бъде одобрено създаването на две парламентарни анкетни комисии, едната от които ще проверява разходите на президентската администрация в периода 2014 - 2024 г., а другата - случая с компанията за недвижими имоти "Нордис", заподозряна в широкомащабни измами, и евентуални връзки с нея на някои политици, включително премиера Марчел Чолаку.
НОВИ САД, Сърбия - Опозиционни депутати и общински съветници ще блокират входовете на сградата на съда и прокуратурата в сръбския град Нови Сад. Блокадата е в знак на протест, че няма повдигнати обвинения на виновните за срутването на бетонната козирка на жп гарата на 1 ноември, което причини смъртта на 15 души. Другото искане към правораздавателните органи в Нови Сад е да бъдат пуснати на свобода политическите активисти и граждани, арестувани след протеста на 5 ноември по повод трагедията.
 
/ВН/

Title Събитията днес - ЛИК:
СОФИЯ - Книгата  „История на Югоизточна Европа от Ранното средновековие до наши дни“ ще бъде представен в Зала 1 на АККК "Сердика" (под купола на Ларгото)
СОФИЯ – Тази вечер е премиерата на „Солунските атентатори“ от Георги Данаилов в Армията. Режисьор е Иван Урумов. Сценографията и костюмите са на Нина Пашова, музика – Добрин Векилов-Дони, хореография – Филип Миланов. Участват Иван Радоев, Ясен Атанасов, Владимир Матеев, Васил Дуев-Тайг, Симеон Дамянов, Йордан Ръсин, Милен Миланов, Александър Дойнов, Гергана Плетньова, Ели Колева, Лиза Шопова, Луизабел Николова, Йордан Алексиев. 
СОФИЯ – Първият обоист на оркестъра на Ванкувър (Канада) – Марин Тинев, пристига в София за откриването на 34-тия сезон на Нов симфоничен оркестър (НСО) с произведението на Жан Франсе – „Цветният часовник“. Събитието е тази вечер в зала „България“. Тинев ще участва и в изпълненото на Първата оркестрова сюита от Йохан Себастиан Бах. Във втората част на вечерта ще прозвучи последната симфония на Моцарт – „Юпитер“ (№41).
СОФИЯ – В Националния дворец на културата тази вечер е първият от двата концерта на групата „Б.Т.Р.", част от турнето им „30 години "Б.Т.Р.". Групата е в състав Атанас Пенев (вокал), Славчо Николов (китари и вокал), Иван Калфов (бас китара) и Илиян Диков (барабани). В концерта ще участват и Добромир Поликов (китара) и Ясен Велчев (клавири).
СОФИЯ - Семинар на тема „Изкуства на огъня. Стъкло и керамика“ ще се проведе във Френския институт в България.
СОФИЯ – Изложба на унгарски и иберо-американски съвременни творци, експериментиращи в областта на фотографията и изкуството на колажа, ще бъде представена в института „Лист“.
СОФИЯ - Книгата „Време за заедно. С Велин Георгиев и Снежана Пейчева“ на Елена Алекова ще бъде представена в литературния клуб „Перото“.
СОФИЯ - Стихосбирката „Сидхарта-Буда, събуди ни" на Анна Мария Петрова-Гюзелева ще има представяне в Национална библиотека „Св. св. Кирил и Методий“.
СОФИЯ - Лекция „Защо ме будите? Поглед към наследството на Иван Милев и неговата „Ахинора“ ще се състои днес в Софийска градска художествена галерия (СГХГ). Лектор е директорът на Казанлъшката художествена галерия д-р Пламен Петров.
СОФИЯ - Паметна вечер, посветена на 110 години от рождението на Павел Вежинов (1914-1983), ще се състои в Столичната библиотека.
СОФИЯ - Книгата на д-р Пенчо Кунчев ,,Анимационният типаж: 1906-2012“ ще бъде представена в „НБУ в Центъра“.
ВАРНА В Националния пресклуб на БТА - Варна ще бъде представен документален филм "Линията на успеха" по повод 25-годишнината на Областна администрация - Варна.
ВАРНА. Фестивален и конгресен център, 18:00 ч. Прожекция на документалния филм "Отвъд предела", проследяващ историята и живота на българската изследователска база в Антарктида и на нейния основател проф. Христо Пимпирев.
БАНСКО - В Народно читалище "Никола Вапцаров"  се открива 23-ия Международен фестивал на планинарското и приключенско кино "Банско филм фест", организиран от Община Банско и екипа на фестивала.
ДОБРИЧ - В Огледална зала "Нели Божкова" е концертът на Български камерен оркестър - Добрич с диригент маестро Арто Чифчиян и италианския пианист Пиетро Масса, организиран от Общинския културен институт "Добрич".
КЮСТЕНДИЛ - Народно читалище "Братство - 1869" представя празничен концерт по повод църковния празник Въведение Богородично (Ден на православната християнска младеж и семейство) - 21 ноември, организиран с благословението на Негово Светейшество Софийския митрополит и Български патриарх Даниил.
ПАЗАРДЖИК - Драматично-куклен театър "Константин Величков" представя литературния проект "Пощенска кутия за приказки".
ПЛОВДИВ -  Регионален природонаучен музей (РПНМ) организира "Седмица на динозаврите" с образователни и творчески инициативи за деца, посветени на динозаврите, по повод обновяването на видео стената в зала "Динозаври".
РАЗГРАД - Общински културен център представя благотворителен концерт "За Поля - с любов" на изпълнители от Капански ансамбъл - Разград и  различни формации от града. Концертът е в подкрепа на Павлина Стоева, която 25 години е част от ансамбъла и се нуждае от средства за чернодробна трансплантация.
САНДАНСКИ - В Дом на културата е концертът на Лили Иванова, част от националното й турне през 2024 г. На сцената с нея ще излязат и музикантите от LI Orchestra - Ангел Дюлгеров (китари, цигулка), Орлин Цветанов (цигулка), Огнян Енев (пиано, тромпет, саксофон), Иван Йорданов-Чери (китари), Росен Ватев (ударни, перкусии), Христо Михалков (бас китара), както и трио LaTiDa (бек вокали).
СИЛИСТРА - На пл. "Свобода" се организира посрещане на честния пояс на Пресвета Богородица в Доростолската духовна епархия.
 
/РБ/

Title Събитията днес - Свят:
ВИЕНА - Украинският министър на външните работи Андрий Сибига в Австрия
КОПЕНХАГЕН - Заседание на министрите на отбраната на северните и европейските страни  (до 21)
ВИЕНА -  Пресконференция на генералния директор на МААЕ Рафаел Гроси
АМАН - Визита на дипломат номер едно на ЕС Жозеп Борел в Йордания (до 21)
       
БУЕНОС АЙРЕС - Визита на италианския премиер Джорджа Мелони в Аржентина
САНТЯГО -  Визита на президента на Франция Еманюел Макрон в Чили
МАДРИД -   Испанската министърка на екологичния преход Тереса Рибера ще говори пред испанския парламент относно управлението на кризата с наводненията, засегнала основно област Валенсия
ЖЕНЕВА - Ръководителят на Агенцията на ООН за подпомагане на палестинските бежанци Филип Лазарини ще говори за бъдещето на ведомството
МОСКВА - Горната камара на руския парламент разглежда законопроекта, забраняващ пропагандирането на живот без деца.
/ГГ/

Title Равенства за Германия и Нидерландия като гости в последните мачове в Лигата на Нациите, Чехия спечели група В/1:
/АВ/

